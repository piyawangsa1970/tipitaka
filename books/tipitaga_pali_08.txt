
วินยปิฏเก ปริวาโร

นโม ตสฺส ภควโต อรหโต สมฺมาสมฺพุทฺธสฺส
มหาวิภงฺเค โสฬส มหาวารา
ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
ปฐมํ ปาราชิกํ กตฺถ ปญฺญตฺตํ กํ อารพฺภ กิสฺมึ วตฺถุสฺมึ
อตฺถิ ตตฺถ ปญฺญตฺติ อนุปฺปญฺญตฺติ อนุปฺปนฺนปญฺญตฺติ สพฺพตฺถ
ปญฺญตฺติ ปเทสปญฺญตฺติ สาธารณปญฺญตฺติ อสาธารณปญฺญตฺติ
เอกโตปญฺญตฺติ อุภโตปญฺญตฺติ ปญฺจนฺนํ ปาติโมกฺขุทฺเทสานํ
กตฺโถคธํ กตฺถ ปริยาปนฺนํ กตเมน อุทฺเทเสน อุทฺเทสํ อาคจฺฉติ
จตุนฺนํ วิปตฺตีนํ กตมา วิปตฺติ สตฺตนฺนํ อาปตฺติกฺขนฺธานํ กตโม
อาปตฺติกฺขนฺโธ ฉนฺนํ อาปตฺติสมุฏฺฐานานํ กตีหิ สมุฏฺฐาเนหิ
สมุฏฺฐาติ จตุนฺนํ อธิกรณานํ กตมํ อธิกรณํ สตฺตนฺนํ สมถานํ
กตีหิ สมเถหิ สมฺมติ โก ตตฺถ วินโย โก ตตฺถ อภิวินโย
กึ ตตฺถ ปาติโมกฺขํ กึ ตตฺถ อธิปาติโมกฺขํ กา วิปตฺติ กา
สมฺปตฺติ กา ปฏิปตฺติ กติ อตฺถวเส ปฏิจฺจ ภควตา ปฐมํ
ปาราชิกํ ปญฺญตฺตํ เก สิกฺขนฺติ เก สิกฺขิตสิกฺขา กตฺถ
ฐิตํ เก ธาเรนฺติ กสฺส วจนํ เกนาภฏนฺติ
ยนฺเตน ภควตา ชานตา ปสฺสตา อรหตา สมฺมาสมฺพุทฺเธน


ปฐมํ ปาราชิกํ กตฺถ ปญฺญตฺตนฺติ เวสาลิยา ปญฺญตฺตํ กํ
อารพฺภาติ สุทินฺนํ กลนฺทปุตฺตํ อารพฺภ กิสฺมึ วตฺถุสฺมินฺติ สุทินฺโน
กลนฺทปุตฺโต ปุราณทุติยิกาย เมถุนํ ธมฺมํ ปฏิเสวิ ตสฺมึ วตฺถุสฺมึ
อตฺถิ ตตฺถ ปญฺญตฺติ อนุปฺปญฺญตฺติ อนุปฺปนฺนปญฺญตฺตีติ เอกา
ปญฺญตฺติ เทฺว อนุปฺปญฺญตฺติโย อนุปฺปนฺนปญฺญตฺติ ตสฺมึ
นตฺถิ สพฺพตฺถ ปญฺญตฺติ ปเทสปญฺญตฺตีติ สพฺพตฺถ ปญฺญตฺติ
สาธารณปญฺญตฺติ อสาธารณปญฺญตฺตีติ สาธารณปญฺญตฺติ
เอกโตปญฺญตฺติ อุภโตปญฺญตฺตีติ อุภโตปญฺญตฺติ ปญฺจนฺนํ
ปาติโมกฺขุทฺเทสานํ กตฺโถคธํ กตฺถ ปริยาปนฺนนฺติ นิทาโนคธํ
นิทานปริยาปนฺนํ กตเมน อุทฺเทเสน อุทฺเทสํ อาคจฺฉตีติ ทุติเยน
อุทฺเทเสน อุทฺเทสํ อาคจฺฉติ จตุนฺนํ วิปตฺตีนํ กตมา วิปตฺตีติ
สีลวิปตฺติ สตฺตนฺนํ อาปตฺติกฺขนฺธานํ กตโม อาปตฺติกฺขนฺโธติ
ปาราชิกาปตฺติกฺขนฺโธ ฉนฺนํ อาปตฺติสมุฏฺฐานานํ กตีหิ สมุฏฺฐาเนหิ
สมุฏฺฐาตีติ เอเกน สมุฏฺฐาเนน สมุฏฺฐาติ กายโต จ จิตฺตโต จ
สมุฏฺฐาติ น วาจโต จตุนฺนํ อธิกรณานํ กตมํ อธิกรณนฺติ
อาปตฺตาธิกรณํ สตฺตนฺนํ สมถานํ กตีหิ สมเถหิ สมฺมตีติ ทฺวีหิ
สมเถหิ สมฺมติ สมฺมุขาวินเยน จ ปฏิญฺญาตกรเณน จ โก
ตตฺถ วินโย โก ตตฺถ อภิวินโยติ ปญฺญตฺติ วินโย วิภตฺติ
อภิวินโย กึ ตตฺถ ปาติโมกฺขํ กึ ตตฺถ อธิปาติโมกฺขนฺติ ปญฺญตฺติ
ปาติโมกฺขํ วิภตฺติ อธิปาติโมกฺขํ กา วิปตฺตีติ อสํวโร วิปตฺติ


กา สมฺปตฺตีติ สํวโร สมฺปตฺติ กา ปฏิปตฺตีติ น เอวรูปํ
กริสฺสามีติ ยาวชีวํ อาปาณโกฏิกํ สมาทาย สิกฺขติ สิกฺขาปเทสุ
กติ อตฺถวเส ปฏิจฺจ ภควตา ปฐมํ ปาราชิกํ ปญฺญตฺตนฺติ
ทส อตฺถวเส ปฏิจฺจ ภควตา ปฐมํ ปาราชิกํ ปญฺญตฺตํ
สงฺฆสุฏฺฐุตาย สงฺฆผาสุตาย ทุมฺมงฺกูนํ ปุคฺคลานํ นิคฺคหาย
เปสลานํ ภิกฺขูนํ ผาสุวิหาราย ทิฏฺฐธมฺมิกานํ อาสวานํ สํวราย
สมฺปรายิกานํ อาสวานํ ปฏิฆาตาย อปฺปสนฺนานํ ปสาทาย
ปสนฺนานํ ภิยฺโยภาวาย สทฺธมฺมฏฺฐิติยา วินยานุคฺคหาย
เก สิกฺขนฺตีติ เสกฺขา จ ปุถุชฺชนกลฺยาณกา จ สิกฺขนฺติ เก
สิกฺขิตสิกฺขาติ อรหนฺโต สิกฺขิตสิกฺขา กตฺถ ฐิตนฺติ
สิกฺขากาเมสุ ฐิตํ เก ธาเรนฺตีติ เยสํ วตฺตติ เต ธาเรนฺติ
กสฺส วจนนฺติ ภควโต วจนํ อรหโต สมฺมาสมฺพุทฺธสฺส
เกนาภฏนฺติ ปรมฺปราภฏํ
อุปาลิ ทาสโก เจว โสณโก สิคฺคโว ตถา
โมคฺคลีปุตฺเตน ปญฺจมา เอเต ชมฺพุสิริวฺหเย
ตโต มหินฺโท อิฏฺฏิโย อุตฺติโย เจว สมฺพโล
ภทฺทนาโม จ ปณฺฑิโต
เอเต นาคา มหาปญฺญา ชมฺพุทีปา อิธาคตา
วินยํ เต วาจยึสุ ปิฏกํ ตมฺพปณฺณิยา




นิกาเย ปญฺจ วาเจสุํ สตฺต เจว ปกรเณ
ตโต อริฏฺโฐ เมธาวี ติสฺสทตฺโต จ ปณฺฑิโต
วิสารโท กาฬสุมโน เถโร จ ทีฆนามโก
ทีฆสุมโน จ ปณฺฑิโต
ปุนเรว กาฬสุมโน นาคตฺเถโร จ พุทฺธรกฺขิโต
ติสฺสตฺเถโร จ เมธาวี เทวตฺเถโร จ ปณฺฑิโต
ปุนเรว สุมโน เมธาวี วินเย จ วิสารโท
พหุสฺสุโต จูฬนาโค คโชว ทุปฺปธํสิโย
ธมฺมปาลิตนาโม จ โรหเณ สาธุปูชิโต
ตสฺส สิสฺโส มหาปญฺโญ เขมนาโม ติเปฏกี
ทีเป ตารกราชาว ปญฺญาย อติโรจติ
อุปติสฺโส จ เมธาวี ปุสฺสเทโว มหากถี
ปุนเรว สุมโน เมธาวี ปุปฺผนาโม พหุสฺสุโต
มหากถี มหาสีโว ปิฏเก สพฺพตฺถ โกวิโท
ปุนเรว อุปาลิ เมธาวี วินเย จ วิสารโท
มหานาโค มหาปญฺโญ สทฺธมฺมวํสโกวิโท
ปุนเรว อภโย เมธาวี ปิฏเก สพฺพตฺถ โกวิโท
ติสฺสตฺเถโร จ เมธาวี วินเย จ วิสารโท
ตสฺส สิสฺโส มหาปญฺโญ ปุสฺสนาโม พหุสฺสุโต



สาสนํ อนุรกฺขนฺโต ชมฺพุทีเป ปติฏฺฐิโต
จูฬาภโย จ เมธาวี วินเย จ วิสารโท
ติสฺสตฺเถโร จ เมธาวี สทฺธมฺมวํสโกวิโท
จูฬาเทโว จ เมธาวี วินเย จ วิสารโท
สีวตฺเถโร จ เมธาวี วินเย สพฺพตฺถ โกวิโท
เอเต นาคา มหาปญฺญา วินยญฺญู มคฺคโกวิทา
วินยํ ทีเป ปกาเสสุํ ปิฏกํ ตมฺพปณฺณิยาติ
ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
ทุติยํ ปาราชิกํ กตฺถ ปญฺญตฺตนฺติ ราชคเห ปญฺญตฺตํ กํ
อารพฺภาติ ธนิยํ กุมฺภการปุตฺตํ อารพฺภ กิสฺมึ วตฺถุสฺมินฺติ ธนิโย
กุมฺภการปุตฺโต รญฺโญ ทารูนิ อทินฺนานิ อาทิยิ ตสฺมึ วตฺถุสฺมึ
เอกา ปญฺญตฺติ เอกา อนุปฺปญฺญตฺติ นตฺถิ อนุปฺปนฺนปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ สิยา กายโต
จ จิตฺตโต จ สมุฏฺฐาติ น วาจโต สิยา วาจโต จ จิตฺตโต จ
สมุฏฺฐาติ น กายโต สิยา กายโต จ วาจโต จ จิตฺตโต จ
สมุฏฺฐาติ เป
ตติยํ ปาราชิกํ กตฺถ ปญฺญตฺตนฺติ เวสาลิยา ปญฺญตฺตํ
กํ อารพฺภาติ สมฺพหุเล ภิกฺขู อารพฺภ กิสฺมึ วตฺถุสฺมินฺติ
สมฺพหุลา ภิกฺขู อญฺญมญฺญํ ชีวิตา โวโรเปสุํ ตสฺมึ วตฺถุสฺมึ เอกา
ปญฺญตฺติ เอกา อนุปฺปญฺญตฺติ นตฺถิ อนุปฺปนฺนปญฺญตฺติ




ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ สิยา กายโต
จ จิตฺตโต จ สมุฏฺฐาติ น วาจโต สิยา วาจโต จ จิตฺตโต จ
สมุฏฺฐาติ น กายโต สิยา กายโต จ วาจโต จ จิตฺตโต จ
สมุฏฺฐาติ เป
จตุตฺถํ ปาราชิกํ กตฺถ ปญฺญตฺตนฺติ เวสาลิยา ปญฺญตฺตํ
กํ อารพฺภาติ วคฺคุมุทาตีริเย ภิกฺขู อารพฺภ กิสฺมึ วตฺถุสฺมินฺติ
วคฺคุมุทาตีริยา ภิกฺขู คิหีนํ อญฺญมญฺญสฺส อุตฺตริมนุสฺสธมฺมสฺส
วณฺณํ ภาสึสุ ตสฺมึ วตฺถุสฺมึ เอกา ปญฺญตฺติ เอกา อนุปฺปญฺญตฺติ
นตฺถิ อนุปฺปนฺนปญฺญตฺติ ฉนฺนํ อาปตฺติสมุฏฺฐานานํ ตีหิ
สมุฏฺฐาเนหิ สมุฏฺฐาติ สิยา กายโต จ จิตฺตโต จ สมุฏฺฐาติ น
วาจโต สิยา วาจโต จ จิตฺตโต จ สมุฏฺฐาติ น กายโต สิยา
กายโต จ วาจโต จ จิตฺตโต จ สมุฏฺฐาติ เป
จตฺตาโร ปาราชิกา นิฏฺฐิตา
ตสฺสุทฺทานํ
เมถุนาทินฺนทานญฺจ มนุสฺสวิคฺคหุตฺตริ
ปาราชิกานิ จตฺตาริ เฉชฺชวตฺถู อสํสยาติ

ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
อุปกฺกมิตฺวา อสุจึ โมเจนฺตสฺส สงฺฆาทิเสโส กตฺถ ปญฺญตฺโต
กํ อารพฺภ กิสฺมึ วตฺถุสฺมึ อตฺถิ ตตฺถ ปญฺญตฺติ



อนุปฺปญฺญตฺติ อนุปฺปนฺนปญฺญตฺติ สพฺพตฺถ ปญฺญตฺติ ปเทสปญฺญตฺติ
สาธารณปญฺญตฺติ อสาธารณปญฺญตฺติ เอกโตปญฺญตฺติ อุภโตปญฺญตฺติ
ปญฺจนฺนํ ปาติโมกฺขุทฺเทสานํ กตฺโถคธํ กตฺถ ปริยาปนฺนํ
กตเมน อุทฺเทเสน อุทฺเทสํ อาคจฺฉติ จตุนฺนํ วิปตฺตีนํ กตมา
วิปตฺติ สตฺตนฺนํ อาปตฺติกฺขนฺธานํ กตโม อาปตฺติกฺขนฺโธ
ฉนฺนํ อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐาติ จตุนฺนํ
อธิกรณานํ กตมํ อธิกรณํ สตฺตนฺนํ สมถานํ กตีหิ สมเถหิ
สมฺมติ โก ตตฺถ วินโย โก ตตฺถ อภิวินโย กึ ตตฺถ
ปาติโมกฺขํ กึ ตตฺถ อธิปาติโมกฺขํ กา วิปตฺติ กา สมฺปตฺติ
กา ปฏิปตฺติ กติ อตฺถวเส ปฏิจฺจ ภควตา อุปกฺกมิตฺวา อสุจึ
โมเจนฺตสฺส สงฺฆาทิเสโส ปญฺญตฺโต เก สิกฺขนฺติ เก
สิกฺขิตสิกฺขา กตฺถ ฐิตํ เก ธาเรนฺติ กสฺส วจนํ
เกนาภฏนฺติ
ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
อุปกฺกมิตฺวา อสุจึ โมเจนฺตสฺส สงฺฆาทิเสโส กตฺถ ปญฺญตฺโตติ
สาวตฺถิยา ปญฺญตฺโต กํ อารพฺภาติ อายสฺมนฺตํ เสยฺยสกํ อารพฺภ
กิสฺมึ วตฺถุสฺมินฺติ อายสฺมา เสยฺยสโก หตฺเถน อุปกฺกมิตฺวา อสุจึ
โมเจสิ ตสฺมึ วตฺถุสฺมึ อตฺถิ ตตฺถ ปญฺญตฺติ อนุปฺปญฺญตฺติ
อนุปฺปนฺนปญฺญตฺตีติ เอกา ปญฺญตฺติ เอกา อนุปฺปญฺญตฺติ
อนุปฺปนฺนปญฺญตฺติ ตสฺมึ นตฺถิ สพฺพตฺถ ปญฺญตฺติ
ปเทสปญฺญตฺตีติ สพฺพตฺถ ปญฺญตฺติ สาธารณปญฺญตฺติ


อสาธารณปญฺญตฺตีติ อสาธารณปญฺญตฺติ เอกโตปญฺญตฺติ
อุภโตปญฺญตฺตีติ เอกโตปญฺญตฺติ ปญฺจนฺนํ ปาติโมกฺขุทฺเทสานํ
กตฺโถคธํ กตฺถ ปริยาปนฺนนฺติ นิทาโนคธํ นิทานปริยาปนฺนํ
กตเมน อุทฺเทเสน อุทฺเทสํ อาคจฺฉตีติ ตติเยน อุทฺเทเสน อุทฺเทสํ
อาคจฺฉติ จตุนฺนํ วิปตฺตีนํ กตมา วิปตฺตีติ สีลวิปตฺติ สตฺตนฺนํ
อาปตฺติกฺขนฺธานํ กตโม อาปตฺติกฺขนฺโธติ สงฺฆาทิเสสาปตฺติกฺขนฺโธ
ฉนฺนํ อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐาตีติ เอเกน
สมุฏฺฐาเนน สมุฏฺฐาติ กายโต จ จิตฺตโต จ สมุฏฺฐาติ น
วาจโต จตุนฺนํ อธิกรณานํ กตมํ อธิกรณนฺติ อาปตฺตาธิกรณํ
สตฺตนฺนํ สมถานํ กตีหิ สมเถหิ สมฺมตีติ ทฺวีหิ สมเถหิ สมฺมติ
สมฺมุขาวินเยน จ ปฏิญฺญาตกรเณน จ โก ตตฺถ วินโย โก
ตตฺถ อภิวินโยติ ปญฺญตฺติ วินโย วิภตฺติ อภิวินโย กึ
ตตฺถ ปาติโมกฺขํ กึ ตตฺถ อธิปาติโมกฺขนฺติ ปญฺญตฺติ ปาติโมกฺขํ
วิภตฺติ อธิปาติโมกฺขํ กา วิปตฺตีติ อสํวโร วิปตฺติ กา
สมฺปตฺตีติ สํวโร สมฺปตฺติ กา ปฏิปตฺตีติ น เอวรูปํ กริสฺสามีติ
ยาวชีวํ อาปาณโกฏิกํ สมาทาย สิกฺขติ สิกฺขาปเทสุ กติ
อตฺถวเส ปฏิจฺจ ภควตา อุปกฺกมิตฺวา อสุจึ โมเจนฺตสฺส สงฺฆาทิเสโส
ปญฺญตฺโตติ ทส อตฺถวเส ปฏิจฺจ ภควตา อุปกฺกมิตฺวา
อสุจึ โมเจนฺตสฺส สงฺฆาทิเสโส ปญฺญตฺโต สงฺฆสุฏฺฐุตาย
สงฺฆผาสุตาย ทุมฺมงฺกูนํ ปุคฺคลานํ นิคฺคหาย เปสลานํ ภิกฺขูนํ
ผาสุวิหาราย ทิฏฺฐธมฺมิกานํ อาสวานํ สํวราย สมฺปรายิกานํ


อาสวานํ ปฏิฆาตาย อปฺปสนฺนานํ ปสาทาย ปสนฺนานํ ภิยฺโยภาวาย
สทฺธมฺมฏฺฐิติยา วินยานุคฺคหาย เก สิกฺขนฺตีติ เสกฺขา
จ ปุถุชฺชนกลฺยาณกา จ สิกฺขนฺติ เก สิกฺขิตสิกฺขาติ อรหนฺโต
สิกฺขิตสิกฺขา กตฺถ ฐิตนฺติ สิกฺขากาเมสุ ฐิตํ เก ธาเรนฺตีติ
เยสํ วตฺตติ เต ธาเรนฺติ กสฺส วจนนฺติ ภควโต วจนํ อรหโต
สมฺมาสมฺพุทฺธสฺส เกนาภฏนฺติ ปรมฺปราภฏํ
อุปาลิ ทาสโก เจว โสณโก สิคฺคโว ตถา
โมคฺคลีปุตฺเตน ปญฺจมา เอเต ชมฺพุสิริวฺหเย
ตโต มหินฺโท อิฏฺฏิโย อุตฺติโย เจว สมฺพโล
เป
เอเต นาคา มหาปญฺญา วินยญฺญู มคฺคโกวิทา
วินยํ ทีเป ปกาเสสุํ ปิฏกํ ตมฺพปณฺณิยาติ

ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
มาตุคาเมน สทฺธึ กายสํสคฺคํ สมาปชฺชนฺตสฺส สงฺฆาทิเสโส
กตฺถ ปญฺญตฺโตติ สาวตฺถิยา ปญฺญตฺโต กํ อารพฺภาติ
อายสฺมนฺตํ อุทายึ อารพฺภ กิสฺมึ วตฺถุสฺมินฺติ อายสฺมา อุทายิ
















มาตุคาเมน สทฺธึ กายสํสคฺคํ สมาปชฺชิ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ กายโต จ จิตฺตโต จ สมุฏฺฐาติ น วาจโต เป
มาตุคามํ ทุฏฺฐุลฺลาหิ วาจาหิ โอภาสนฺตสฺส สงฺฆาทิเสโส
กตฺถ ปญฺญตฺโตติ สาวตฺถิยา ปญฺญตฺโต กํ อารพฺภาติ
อายสฺมนฺตํ อุทายึ อารพฺภ กิสฺมึ วตฺถุสฺมินฺติ อายสฺมา อุทายิ
มาตุคามํ ทุฏฺฐุลฺลาหิ วาจาหิ โอภาสิ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
สิยา กายโต จ จิตฺตโต จ สมุฏฺฐาติ น วาจโต สิยา วาจโต
จ จิตฺตโต จ สมุฏฺฐาติ น กายโต สิยา กายโต จ วาจโต
จ จิตฺตโต จ สมุฏฺฐาติ เป
มาตุคามสฺส สนฺติเก อตฺตกามปาริจริยาย วณฺณํ ภาสนฺตสฺส
สงฺฆาทิเสโส กตฺถ ปญฺญตฺโตติ สาวตฺถิยา ปญฺญตฺโต
กํ อารพฺภาติ อายสฺมนฺตํ อุทายึ อารพฺภ กิสฺมึ วตฺถุสฺมินฺติ

















อายสฺมา อุทายิ มาตุคามสฺส สนฺติเก อตฺตกามปาริจริยาย วณฺณํ
อภาสิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาติ เป
สญฺจริตฺตํ สมาปชฺชนฺตสฺส สงฺฆาทิเสโส กตฺถ
ปญฺญตฺโตติ สาวตฺถิยา ปญฺญตฺโต กํ อารพฺภาติ อายสฺมนฺตํ
อุทายึ อารพฺภ กิสฺมึ วตฺถุสฺมินฺติ อายสฺมา อุทายิ สญฺจริตฺตํ
สมาปชฺชิ ตสฺมึ วตฺถุสฺมึ เอกา ปญฺญตฺติ เอกา
อนุปฺปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ
สิยา กายโต สมุฏฺฐาติ น วาจโต น จิตฺตโต สิยา วาจโต
สมุฏฺฐาติ น กายโต น จิตฺตโต สิยา กายโต จ วาจโต
จ สมุฏฺฐาติ น จิตฺตโต สิยา กายโต จ จิตฺตโต จ สมุฏฺฐาติ
น วาจโต สิยา วาจโต จ จิตฺตโต จ สมุฏฺฐาติ น กายโต
สิยา กายโต จ วาจโต จ จิตฺตโต จ สมุฏฺฐาติ เป
สญฺญาจิกาย กุฏึ การาเปนฺตสฺส สงฺฆาทิเสโส กตฺถ
ปญฺญตฺโตติ อาฬวิยา ปญฺญตฺโต กํ อารพฺภาติ อาฬวิเก
ภิกฺขู อารพฺภ กิสฺมึ วตฺถุสฺมินฺติ อาฬวิกา ภิกฺขู
สญฺญาจิกาย กุฏึ การาเปสุํ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาต เป
มหลฺลกํ วิหารํ การาเปนฺตสฺส สงฺฆาทิเสโส กตฺถ
ปญฺญตฺโตติ โกสมฺพิยา ปญฺญตฺโต กํ อารพฺภาติ อายสฺมนฺตํ
ฉนฺนํ อารพฺภ กิสฺมึ วตฺถุสฺมินฺติ อายสฺมา ฉนฺโน วิหารวตฺถุํ
โสเธนฺโต อญฺญตรํ เจติยรุกฺขํ เฉทาเปสิ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ เป
ภิกฺขุํ อมูลเกน ปาราชิเกน ธมฺเมน อนุทฺธํเสนฺตสฺส



สงฺฆาทิเสโส กตฺถ ปญฺญตฺโตติ ราชคเห ปญฺญตฺโต กํ
อารพฺภาติ เมตฺติยภุมฺมชเก ภิกฺขู อารพฺภ กิสฺมึ วตฺถุสฺมินฺติ
เมตฺติยภุมฺมชกา ภิกฺขู อายสฺมนฺตํ ทพฺพํ มลฺลปุตฺตํ อมูลเกน
ปาราชิเกน ธมฺเมน อนุทฺธํเสสุํ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ เป
ภิกฺขุํ อญฺญภาคิยสฺส อธิกรณสฺส กิญฺจิ เทสํ เลสมตฺตํ
อุปาทาย ปาราชิเกน ธมฺเมน อนุทฺธํเสนฺตสฺส สงฺฆาทิเสโส กตฺถ
ปญฺญตฺโตติ ราชคเห ปญฺญตฺโต กํ อารพฺภาติ
เมตฺติยภุมฺมชเก ภิกฺขู อารพฺภ กิสฺมึ วตฺถุสฺมินฺติ
เมตฺติยภุมฺมชกา ภิกฺขู อายสฺมนฺตํ ทพฺพํ มลฺลปุตฺตํ อญฺญภาคิยสฺส
อธิกรณสฺส กิญฺจิ เทสํ เลสมตฺตํ อุปาทาย ปาราชิเกน ธมฺเมน
อนุทฺธํเสสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ เป
สงฺฆเภทกสฺส ภิกฺขุโน ยาวตติยํ สมนุภาสนาย
นปฺปฏินิสฺสชฺชนฺตสฺส สงฺฆาทิเสโส กตฺถ ปญฺญตฺโตติ ราชคเห
ปญฺญตฺโต กํ อารพฺภาติ เทวทตฺตํ อารพฺภ กิสฺมึ วตฺถุสฺมินฺติ
เทวทตฺโต สมคฺคสฺส สงฺฆสฺส เภทาย ปรกฺกมิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ กายโต จ วาจโต จ จิตฺตโต จ สมุฏฺฐาติ เป
เภทานุวตฺตกานํ ภิกฺขูนํ ยาวตติยํ สมนุภาสนาย
นปฺปฏินิสฺสชฺชนฺตานํ สงฺฆาทิเสโส กตฺถ ปญฺญตฺโตติ ราชคเห
ปญฺญตฺโต กํ อารพฺภาติ สมฺพหุเล ภิกฺขู อารพฺภ
กิสฺมึ วตฺถุสฺมินฺติ สมฺพหุลา ภิกฺขู เทวทตฺตสฺส สงฺฆเภทาย


ปรกฺกมนฺตสฺส อนุวตฺตกา อเหสุํ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ
กายโต จ วาจโต จ จิตฺตโต จ สมุฏฺฐาติ เป
ทุพฺพจสฺส ภิกฺขุโน ยาวตติยํ สมนุภาสนาย นปฺปฏินิสฺสชฺชนฺตสฺส
สงฺฆาทิเสโส กตฺถ ปญฺญตฺโตติ โกสมฺพิยา
ปญฺญตฺโต กํ อารพฺภาติ อายสฺมนฺตํ ฉนฺนํ อารพฺภ กิสฺมึ
วตฺถุสฺมินฺติ อายสฺมา ฉนฺโน ภิกฺขูหิ สหธมฺมิกํ วุจฺจมาโน
อตฺตานํ อวจนียํ อกาสิ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ กายโต
จ วาจโต จ จิตฺตโต จ สมุฏฺฐาติ เป
กุลทูสกสฺส ภิกฺขุโน ยาวตติยํ สมนุภาสนาย นปฺปฏินิสฺสชฺชนฺตสฺส
สงฺฆาทิเสโส กตฺถ ปญฺญตฺโตติ สาวตฺถิยา
ปญฺญตฺโต กํ อารพฺภาติ อสฺสชิปุนพฺพสุเก ภิกฺขู อารพฺภ
กิสฺมึ วตฺถุสฺมินฺติ อสฺสชิปุนพฺพสุกา ภิกฺขู สงฺเฆน ปพฺพาชนียกมฺมกตา
ภิกฺขู ฉนฺทคามิตา โทสคามิตา โมหคามิตา ภยคามิตา
ปาเปสุํ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ กายโต จ วาจโต จ
จิตฺตโต จ สมุฏฺฐาติ เป
เตรส สงฺฆาทิเสสา นิฏฺฐิตา




ตสฺสุทฺทานํ
วิสฏฺฐิ กายสํสคฺโค ทุฏฺฐุลฺลํ อตฺตกามตํ
สญฺจริตฺตํ กุฏี เจว วิหาโร จ อมูลกํ
กิญฺจิ เทสญฺจ เภโท จ ตเถว อนุวตฺตกา
ทุพฺพจํ กุลทูสญฺจ สงฺฆาทิเสสเตรสาติ

ยนฺเตน ภควตา ชานตา ปสฺสตา อรหตา
สมฺมาสมฺพุทฺเธน ปฐโม อนิยโต กตฺถ ปญฺญตฺโต กํ อารพฺภ
กิสฺมึ วตฺถุสฺมึ อตฺถิ ตตฺถ ปญฺญตฺติ อนุปฺปญฺญตฺติ
อนุปฺปนฺนปญฺญตฺติ สพฺพตฺถ ปญฺญตฺติ ปเทสปญฺญตฺติ สาธารณปญฺญตฺติ
อสาธารณปญฺญตฺติ เอกโตปญฺญตฺติ อุภโตปญฺญตฺติ
ปญฺจนฺนํ ปาติโมกฺขุทฺเทสานํ กตฺโถคธํ กตฺถ ปริยาปนฺนํ กตเมน
อุทฺเทเสน อุทฺเทสํ อาคจฺฉติ จตุนฺนํ วิปตฺตีนํ กตมา วิปตฺติ
สตฺตนฺนํ อาปตฺติกฺขนฺธานํ กตโม อาปตฺติกฺขนฺโธ ฉนฺนํ
อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐาติ จตุนฺนํ อธิกรณานํ
กตมํ อธิกรณํ สตฺตนฺนํ สมถานํ กตีหิ สมเถหิ สมฺมติ
โก ตตฺถ วินโย โก ตตฺถ อภิวินโย กึ ตตฺถ ปาติโมกฺขํ
กึ ตตฺถ อธิปาติโมกฺขํ กา วิปตฺติ กา สมฺปตฺติ กา
ปฏิปตฺติ กติ อตฺถวเส ปฏิจฺจ ภควตา ปฐโม อนิยโต ปญฺญตฺโต



เก สิกฺขนฺติ เก สิกฺขิตสิกฺขา กตฺถ ฐิตํ เก ธาเรนฺติ
กสฺส วจนํ เกนาภฏนฺติ
ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
ปฐโม อนิยโต กตฺถ ปญฺญตฺโตติ สาวตฺถิยา
ปญฺญตฺโต กํ อารพฺภาติ อายสฺมนฺตํ อุทายึ อารพฺภ
กิสฺมึ วตฺถุสฺมินฺติ อายสฺมา อุทายิ มาตุคาเมน สทฺธึ เอโก
เอกาย รโห ปฏิจฺฉนฺเน อาสเน อลงฺกมฺมนิเย นิสชฺชํ กปฺเปสิ
ตสฺมึ วตฺถุสฺมึ อตฺถิ ตตฺถ ปญฺญตฺติ อนุปฺปญฺญตฺติ
ปนฺนปญฺญตฺตีติ เอกา ปญฺญตฺติ อนุปฺปญฺญตฺติ
อนุปฺปนฺนปญฺญตฺติ ตสฺมึ นตฺถิ สพฺพตฺถ ปญฺญตฺติ ปเทสปญฺญตฺตีติ
สพฺพตฺถ ปญฺญตฺติ สาธารณปญฺญตฺติ อสาธารณปญฺญตฺตีติ
อสาธารณปญฺญตฺติ เอกโตปญฺญตฺติ อุภโตปญฺญตฺตีติ
เอกโตปญฺญตฺติ ปญฺจนฺนํ ปาติโมกฺขุทฺเทสานํ กตฺโถคธํ กตฺถ
ปริยาปนฺนนฺติ นิทาโนคธํ นิทานปริยาปนฺนํ กตเมน อุทฺเทเสน
อุทฺเทสํ อาคจฺฉตีติ จตุตฺเถน อุทฺเทเสน อุทฺเทสํ อาคจฺฉติ
จตุนฺนํ วิปตฺตีนํ กตมา วิปตฺตีติ สิยา สีลวิปตฺติ สิยา อาจารวิปตฺติ
สตฺตนฺนํ อาปตฺติกฺขนฺธานํ กตโม อาปตฺติกฺขนฺโธติ
สิยา ปาราชิกาปตฺติกฺขนฺโธ สิยา สงฺฆาทิเสสาปตฺติกฺขนฺโธ สิยา
ปาจิตฺติยาปตฺติกฺขนฺโธ ฉนฺนํ อาปตฺติสมุฏฺฐานานํ กตีหิ
สมุฏฺฐาเนหิ สมุฏฺฐาตีติ เอเกน สมุฏฺฐาเนน สมุฏฺฐาติ กายโต


จ จิตฺตโต จ สมุฏฺฐาติ น วาจโต จตุนฺนํ อธิกรณานํ
กตมํ อธิกรณนฺติ อาปตฺตาธิกรณํ สตฺตนฺนํ สมถานํ กตีหิ
สมเถหิ สมฺมตีติ ตีหิ สมเถหิ สมฺมติ สิยา สมฺมุขาวินเยน
จ ปฏิญฺญาตกรเณน จ สิยา สมฺมุขาวินเยน จ ติณวตฺถารเกน
จ โก ตตฺถ วินโย โก ตตฺถ อภิวินโยติ ปญฺญตฺติ
วินโย วิภตฺติ อภิวินโย กึ ตตฺถ ปาติโมกฺขํ กึ ตตฺถ
อธิปาติโมกฺขนฺติ ปญฺญตฺติ ปาติโมกฺขํ วิภตฺติ อธิปาติโมกฺขํ
กา วิปตฺตีติ อสํวโร วิปตฺติ กา สมฺปตฺตีติ สํวโร
สมฺปตฺติ กา ปฏิปตฺตีติ น เอวรูปํ กริสฺสามีติ ยาวชีวํ
อาปาณโกฏิกํ สมาทาย สิกฺขติ สิกฺขาปเทสุ กติ อตฺถวเส
ปฏิจฺจ ภควตา ปฐโม อนิยโต ปญฺญตฺโตติ ทส อตฺถวเส
ปฏิจฺจ ภควตา ปฐโม อนิยโต ปญฺญตฺโต สงฺฆสุฏฺฐุตาย
สงฺฆผาสุตาย ทุมฺมงฺกูนํ ปุคฺคลานํ นิคฺคหาย เปสลานํ ภิกฺขูนํ
ผาสุวิหาราย ทิฏฺฐธมฺมิกานํ อาสวานํ สํวราย สมฺปรายิกานํ
อาสวานํ ปฏิฆาตาย อปฺปสนฺนานํ ปสาทาย ปสนฺนานํ ภิยฺโยภาวาย
สทฺธมฺมฏฺฐิติยา วินยานุคฺคหาย เก สิกฺขนฺตีติ
เสกฺขา จ ปุถุชฺชนกลฺยาณกา จ สิกฺขนฺติ เก สิกฺขิตสิกฺขาติ
อรหนฺโต สิกฺขิตสิกฺขา กตฺถ ฐิตนฺติ สิกฺขากาเมสุ ฐิตํ เก
ธาเรนฺตีติ เยสํ วตฺตติ เต ธาเรนฺติ กสฺส วจนนฺติ ภควโต
วจนํ อรหโต สมฺมาสมฺพุทฺธสฺส เกนาภฏนฺติ ปรมฺปราภฏํ


อุปาลิ ทาสโก เจว โสณโก สิคฺคโว ตถา
โมคฺคลีปุตฺเตน ปญฺจมา เอเต ชมฺพุสิริวฺหเย
ตโต มหินฺโท อิฏฺฏิโย อุตฺติโย เจว สมฺพโล
เป
เอเต นาคา มหาปญฺญา วินยญฺญู มคฺคโกวิทา
วินยํ ทีเป ปกาเสสุํ ปิฏกํ ตมฺพปณฺณิยาติ
ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
ทุติโย อนิยโต กตฺถ ปญฺญตฺโตติ สาวตฺถิยา ปญฺญตฺโต
กํ อารพฺภาติ อายสฺมนฺตํ อุทายึ อารพฺภ กิสฺมึ วตฺถุสฺมินฺติ
อายสฺมา อุทายิ มาตุคาเมน สทฺธึ เอโก เอกาย รโห นิสฺสชฺชํ
กปฺเปสิ ตสฺมึ วตฺถุสฺมึ อตฺถิ ตตฺถ ปญฺญตฺติ อนุปฺปญฺญตฺติ
อนุปฺปนฺนปญฺญตฺตีติ เอกา ปญฺญตฺติ อนุปฺปญฺญตฺติ อนุปฺปนฺนปญฺญตฺติ
ตสฺมึ นตฺถิ สพฺพตฺถ ปญฺญตฺติ ปเทสปญฺญตฺตีติ
สพฺพตฺถ ปญฺญตฺติ สาธารณปญฺญตฺติ อสาธารณปญฺญตฺตีติ
อสาธารณปญฺญตฺติ เอกโตปญฺญตฺติ อุภโตปญฺญตฺตีติ
เอกโต ปญฺญตฺติ ปญฺจนฺนํ ปาติโมกฺขุทฺเทสานํ กตฺโถคธํ กตฺถ
ปริยาปนฺนนฺติ นิทาโนคธํ นิทานปริยาปนฺนํ กตเมน อุทฺเทเสน
อุทฺเทสํ อาคจฺฉตีติ จตุตฺเถน อุทฺเทเสน อุทฺเทสํ อาคจฺฉติ
จตุนฺนํ วิปตฺตีนํ กตมา วิปตฺตีติ สิยา สีลวิปตฺติ สิยา
อาจารวิปตฺติ สตฺตนฺนํ อาปตฺติกฺขนฺธานํ กตโม อาปตฺติกฺขนฺโธติ



สิยา สงฺฆาทิเสสาปตฺติกฺขนฺโธ สิยา ปาจิตฺติยาปตฺติกฺขนฺโธ
ฉนฺนํ อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐาตีติ ตีหิ
สมุฏฺฐาเนหิ สมุฏฺฐาติ สิยา กายโต จ จิตฺตโต จ สมุฏฺฐาติ
น วาจโต สิยา วาจโต จ จิตฺตโต จ สมุฏฺฐาติ น กายโต
สิยา กายโต จ วาจโต จ จิตฺตโต จ สมุฏฺฐาติ จตุนฺนํ
อธิกรณานํ กตมํ อธิกรณนฺติ อาปตฺตาธิกรณํ สตฺตนฺนํ
สมถานํ กตีหิ สมเถหิ สมฺมตีติ ตีหิ สมเถหิ สมฺมติ สิยา
สมฺมุขาวินเยน จ ปฏิญฺญาตกรเณน จ สิยา สมฺมุขาวินเยน จ
ติณวตฺถารเกน จ
เทฺว อนิยตา นิฏฺฐิตา
ตสฺสุทฺทานํ
อลงฺกมฺมนิยญฺเจว ตเถว จ น เหว โข
อนิยตา สุปญฺญตฺตา พุทฺธเสฏฺเฐน ตาทินาติ

ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
อติเรกจีวรํ ทสาหํ อติกฺกาเมนฺตสฺส นิสฺสคฺคิยํ ปาจิตฺติยํ
กตฺถ ปญฺญตฺตนฺติ เวสาลิยา ปญฺญตฺตํ กํ อารพฺภาติ
ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขู
อติเรกจีวรํ ธาเรสุํ ตสฺมึ วตฺถุสฺมึ เอกา ปญฺญตฺติ เอกา
อนุปฺปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ



สมุฏฺฐาติ สิยา กายโต จ วาจโต จ สมุฏฺฐาติ น จิตฺตโต
สิยา กายโต จ วาจโต จ จิตฺตโต จ สมุฏฺฐาติ เป
เอกรตฺตํ ติจีวเรน วิปฺปวสนฺตสฺส นิสฺสคฺคิยํ ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
สมฺพหุเล ภิกฺขู อารพฺภ กิสฺมึ วตฺถุสฺมินฺติ สมฺพหุลา ภิกฺขู
ภิกฺขูนํ หตฺเถ จีวรํ นิกฺขิปิตฺวา สนฺตรุตฺตเรน ชนปทจาริกํ
ปกฺกมึสุ ตสฺมึ วตฺถุสฺมึ เอกา ปญฺญตฺติ เอกา อนุปฺปญฺญตฺติ
ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ
สิยา กายโต จ วาจโต จ สมุฏฺฐาติ น จิตฺตโต สิยา
กายโต จ วาจโต จ จิตฺตโต จ สมุฏฺฐาติ เป
อกาลจีวรํ ปฏิคฺคเหตฺวา มาสํ อติกฺกาเมนฺตสฺส นิสฺสคฺคิยํ
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ สมฺพหุเล ภิกฺขู อารพฺภ กิสฺมึ วตฺถุสฺมินฺติ
สมฺพหุลา ภิกฺขู อกาลจีวรํ ปฏิคฺคเหตฺวา มาสํ อติกฺกาเมสุํ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ
สมุฏฺฐาเนหิ สมุฏฺฐาติ สิยา กายโต จ วาจโต จ สมุฏฺฐาติ
น จิตฺตโต สิยา กายโต จ วาจโต จ จิตฺตโต จ สมุฏฺฐาติ เป
อญฺญาติกาย ภิกฺขุนิยา ปุราณจีวรํ โธวาเปนฺตสฺส นิสฺสคฺคิยํ
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ อายสฺมนฺตํ อุทายึ อารพฺภ กิสฺมึ วตฺถุสฺมินฺติ



อายสฺมา อุทายิ อญฺญาติกาย ภิกฺขุนิยา ปุราณจีวรํ โธวาเปสิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ฉหิ สมุฏฺฐาเนหิ สมุฏฺฐาติ เป
อญฺญาติกาย ภิกฺขุนิยา หตฺถโต จีวรํ ปฏิคฺคณฺหนฺตสฺส
นิสฺสคฺคิยํ ปาจิตฺติยํ กตฺถ ปญฺญตฺตนฺติ ราชคเห ปญฺญตฺตํ
กํ อารพฺภาติ อายสฺมนฺตํ อุทายึ อารพฺภ กิสฺมึ วตฺถุสฺมินฺติ
อายสฺมา อุทายิ อญฺญาติกาย ภิกฺขุนิยา หตฺถโต จีวรํ ปฏิคฺคเหสิ
ตสฺมึ วตฺถุสฺมึ เอกา ปญฺญตฺติ เอกา อนุปฺปญฺญตฺติ
ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ เป
อญฺญาตกํ คหปตึ วา คหปตานึ วา จีวรํ วิญฺญาเปนฺตสฺส
นิสฺสคฺคิยํ ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ อายสฺมนฺตํ อุปนนฺทํ สกฺยปุตฺตํ อารพฺภ กิสฺมึ
วตฺถุสฺมินฺติ อายสฺมา อุปนนฺโท สกฺยปุตฺโต อญฺญาตกํ เสฏฺฐิปุตฺตํ
จีวรํ วิญฺญาเปสิ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ เป
อญฺญาตกํ คหปตึ วา คหปตานึ วา ตทุตฺตรึ จีวรํ
วิญฺญาเปนฺตสฺส นิสฺสคฺคิยํ ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ
กิสฺมึ วตฺถุสฺมินฺติ ฉพฺพคฺคิยา ภิกฺขู น มตฺตํ ชานิตฺวา พหุํ


จีวรํ วิญฺญาเปสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ เป
ปุพฺเพ อปฺปวาริเตน อญฺญาตกํ คหปติกํ อุปสงฺกมิตฺวา
จีวเร วิกปฺปํ อาปชฺชนฺตสฺส นิสฺสคฺคิยํ ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
อายสฺมนฺตํ อุปนนฺทํ สกฺยปุตฺตํ อารพฺภ กิสฺมึ วตฺถุสฺมินฺติ
อายสฺมา อุปนนฺโท สกฺยปุตฺโต ปุพฺเพ อปฺปวาริโต อญฺญาตกํ
คหปติกํ อุปสงฺกมิตฺวา จีวเร วิกปฺปํ อาปชฺชิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ เป
ปุพฺเพ อปฺปวาริเตน อญฺญาตเก คหปติเก อุปสงฺกมิตฺวา
จีวเร วิกปฺปํ อาปชฺชนฺตสฺส นิสฺสคฺคิยํ ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
อายสฺมนฺตํ อุปนนฺทํ สกฺยปุตฺตํ อารพฺภ กิสฺมึ วตฺถุสฺมินฺติ
อายสฺมา อุปนนฺโท สกฺยปุตฺโต ปุพฺเพ อปฺปวาริโต อญฺญาตเก
คหปติเก อุปสงฺกมิตฺวา จีวเร วิกปฺปํ อาปชฺชิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ เป
อติเรกติกฺขตฺตุํ โจทนาย อติเรกฉกฺขตฺตุํ ฐาเนน จีวรํ
อภินิปฺผาเทนฺตสฺส นิสฺสคฺคิยํ ปาจิตฺติยํ กตฺถ ปญฺญตฺตนฺติ



สาวตฺถิยา ปญฺญตฺตํ กํ อารพฺภาติ อายสฺมนฺตํ อุปนนฺทํ
สกฺยปุตฺตํ อารพฺภ กิสฺมึ วตฺถุสฺมินฺติ อายสฺมา อุปนนฺโท
สกฺยปุตฺโต อุปาสเกน อชฺชุโณฺห ภนฺเต อาคเมหีติ วุจฺจมาโน
นาคเมสิ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ฉหิ สมุฏฺฐาเนหิ สมุฏฺฐาติ เป
กฐินวคฺโค ปฐโม
ตสฺสุทฺทานํ
อติเรเกกรตฺตญฺจ อกาลโปราณโธวนํ
ปฏิคฺคหณปญฺจมญฺเจว วิญฺญตฺติ จ ตทุตฺตริ
เทฺว อปฺปวาริตา เจว ติกฺขตฺตุํ โจทนาย จาติ

โกสิยมิสฺสกํ สนฺถตํ การาเปนฺตสฺส นิสฺสคฺคิยํ ปาจิตฺติยํ
กตฺถ ปญฺญตฺตนฺติ อาฬวิยา ปญฺญตฺตํ กํ อารพฺภาติ
ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา
ภิกฺขู โกสิยการเก อุปสงฺกมิตฺวา เอวมาหํสุ พหู อาวุโส โกสการเก
ปจถ อมฺหากํปิ ทสฺสถ มยํปิ อิจฺฉาม โกสิยมิสฺสกํ
สนฺถตํ การาเปตุนฺติ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ เป
สุทฺธกาฬกานํ เอฬกโลมานํ สนฺถตํ การาเปนฺตสฺส นิสฺสคฺคิยํ
ปาจิตฺติยํ กตฺถ ปญฺญตฺตนฺติ เวสาลิยา ปญฺญตฺตํ กํ



อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู สุทฺธกาฬกานํ เอฬกโลมานํ สนฺถตํ การาเปสุํ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ฉหิ สมุฏฺฐาเนหิ สมุฏฺฐาติ เป
อนาทยิตฺวา ตุลํ โอทาตานํ ตุลํ โคจริยานํ นวํ สนฺถตํ
การาเปนฺตสฺส นิสฺสคฺคิยํ ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ
กิสฺมึ วตฺถุสฺมินฺติ ฉพฺพคฺคิยา ภิกฺขู โถกํเยว โอทาตานํ อนฺเต
อาทยิตฺวา ตเถว สุทฺธกาฬกานํ เอฬกโลมานํ สนฺถตํ การาเปสุํ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ฉหิ สมุฏฺฐาเนหิ สมุฏฺฐาติ เป
อนุวสฺสํ สนฺถตํ การาเปนฺตสฺส นิสฺสคฺคิยํ ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ สมฺพหุเล
ภิกฺขู อารพฺภ กิสฺมึ วตฺถุสฺมินฺติ สมฺพหุลา ภิกฺขู อนุวสฺสํ
สนฺถตํ การาเปสุํ ตสฺมึ วตฺถุสฺมึ เอกา ปญฺญตฺติ เอกา
อนุปฺปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ เป
อนาทยิตฺวา ปุราณสนฺถตสฺส สามนฺตา สุคตวิทตฺถึ นวํ
นิสีทนสนฺถตํ การาเปนฺตสฺส นิสฺสคฺคิยํ ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สมฺพหุเล ภิกฺขู



อารพฺภ กิสฺมึ วตฺถุสฺมินฺติ สมฺพหุลา ภิกฺขู สนฺถตานิ
อุชฺฌิตฺวา อารญฺญิกงฺคํ ปิณฺฑปาติกงฺคํ ปํสุกูลิกงฺคํ สมาทยึสุ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ฉหิ สมุฏฺฐาเนหิ สมุฏฺฐาติ เป
เอฬกโลมานิ ปฏิคฺคเหตฺวา ติโยชนํ อติกฺกาเมนฺตสฺส
นิสฺสคฺคิยํ ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ อญฺญตรํ ภิกฺขุํ อารพฺภ กิสฺมึ วตฺถุสฺมินฺติ
อญฺญตโร ภิกฺขุ เอฬกโลมานิ ปฏิคฺคเหตฺวา ติโยชนํ อติกฺกาเมสิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ สิยา กายโต สมุฏฺฐาติ น
วาจโต น จิตฺตโต สิยา กายโต จ จิตฺตโต จ สมุฏฺฐาติ
น วาจโต เป
อญฺญาติกาย ภิกฺขุนิยา เอฬกโลมานิ โธวาเปนฺตสฺส
นิสฺสคฺคิยํ ปาจิตฺติยํ กตฺถ ปญฺญตฺตนฺติ สกฺเกสุ ปญฺญตฺตํ
กํ อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู อญฺญาติกาหิ ภิกฺขุนีหิ เอฬกโลมานิ โธวาเปสุํ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ฉหิ สมุฏฺฐาเนหิ สมุฏฺฐาติ เป
รูปิยํ ปฏิคฺคณฺหนฺตสฺส นิสฺสคฺคิยํ ปาจิตฺติยํ กตฺถ
ปญฺญตฺตนฺติ ราชคเห ปญฺญตฺตํ กํ อารพฺภาติ อายสฺมนฺตํ



อุปนนฺทํ สกฺยปุตฺตํ อารพฺภ กิสฺมึ วตฺถุสฺมินฺติ อายสฺมา อุปนนฺโท
สกฺยปุตฺโต รูปิยํ ปฏิคฺคเหสิ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ เป
นานปฺปการกํ รูปิยสํโวหารํ สมาปชฺชนฺตสฺส นิสฺสคฺคิยํ
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู นานปฺปการกํ รูปิยสํโวหารํ สมาปชฺชึสุ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ
สมุฏฺฐาเนหิ สมุฏฺฐาติ เป
นานปฺปการกํ กยวิกฺกยํ สมาปชฺชนฺตสฺส นิสฺสคฺคิยํ
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ อายสฺมนฺตํ อุปนนฺทํ สกฺยปุตฺตํ อารพฺภ กิสฺมึ
วตฺถุสฺมินฺติ อายสฺมา อุปนนฺโท สกฺยปุตฺโต ปริพฺพาชเกน
สทฺธึ กยวิกฺกยํ สมาปชฺชิ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ เป
โกสิยวคฺโค ทุติโย
ตสฺสุทฺทานํ
มิสฺสกํ สุทฺธกญฺเจว ตุลญฺจ อนุวสฺสกํ
ปุราณสนฺถตญฺเจว โลมานิ หารเณน จ
โธวนํ รูปิยญฺเจว เทฺว จ นานปฺปการกนฺติ


อติเรกปตฺตํ ทสาหํ อติกฺกาเมนฺตสฺส นิสฺสคฺคิยํ ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา
ภิกฺขู อติเรกปตฺตํ ธาเรสุํ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ สิยา กายโต จ วาจโต จ สมุฏฺฐาติ น
จิตฺตโต สิยา กายโต จ วาจโต จ จิตฺตโต จ สมุฏฺฐาติ เป
อูนปญฺจพนฺธเนน ปตฺเตน อญฺญํ นวํ ปตฺตํ เจตาเปนฺตสฺส
นิสฺสคฺคิยํ ปาจิตฺติยํ กตฺถ ปญฺญตฺตนฺติ สกฺเกสุ
ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ กิสฺมึ
วตฺถุสฺมินฺติ ฉพฺพคฺคิยา ภิกฺขู อปฺปมตฺตเกนปิ ภินฺเนน อปฺปมตฺตเกนปิ
ขณฺเฑน วิลิขิตมตฺเตนปิ พหู ปตฺเต วิญฺญาเปสุํ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ
สมุฏฺฐาเนหิ สมุฏฺฐาติ เป
เภสชฺชานิ ปฏิคฺคเหตฺวา สตฺตาหํ อติกฺกาเมนฺตสฺส นิสฺสคฺคิยํ
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ สมฺพหุเล ภิกฺขู อารพฺภ กิสฺมึ วตฺถุสฺมินฺติ
สมฺพหุลา ภิกฺขู เภสชฺชานิ ปฏิคฺคเหตฺวา สตฺตาหํ อติกฺกาเมสุํ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ กฐินเก เป


อติเรกมาเส เสเส คิมฺหานํ วสฺสิกสาฏิกจีวรํ ปริเยสนฺตสฺส
นิสฺสคฺคิยํ ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ กิสฺมึ
วตฺถุสฺมินฺติ ฉพฺพคฺคิยา ภิกฺขู อติเรกมาเส เสเส คิมฺหานํ
วสฺสิกสาฏิกจีวรํ ปริเยสึสุ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ เป
ภิกฺขุสฺส สามํ จีวรํ ทตฺวา กุปิเตน อนตฺตมเนน
อจฺฉินฺตนฺตสฺส นิสฺสคฺคิยํ ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ อายสฺมนฺตํ อุปนนฺทํ สกฺยปุตฺตํ
อารพฺภ กิสฺมึ วตฺถุสฺมินฺติ อายสฺมา อุปนนฺโท สกฺยปุตฺโต
ภิกฺขุสฺส สามํ จีวรํ ทตฺวา กุปิโต อนตฺตมโน อจฺฉินฺทิ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ
สมุฏฺฐาเนหิ สมุฏฺฐาติ เป
สามํ สุตฺตํ วิญฺญาเปตฺวา ตนฺตวาเยหิ จีวรํ วายาเปนฺตสฺส
นิสฺสคฺคิยํ ปาจิตฺติยํ กตฺถ ปญฺญตฺตนฺติ ราชคเห ปญฺญตฺตํ
กํ อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู สามํ สุตฺตํ วิญฺญาเปตฺวา ตนฺตวาเยหิ จีวรํ
วายาเปสุํ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ฉหิ สมุฏฺฐาเนหิ สมุฏฺฐาติ เป
ปุพฺเพ อปฺปวาริเตน อญฺญาตกสฺส คหปติกสฺส ตนฺตวาเย



อุปสงฺกมิตฺวา จีวเร วิกปฺปํ อาปชฺชนฺตสฺส นิสฺสคฺคิยํ ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
อายสฺมนฺตํ อุปนนฺทํ สกฺยปุตฺตํ อารพฺภ กิสฺมึ วตฺถุสฺมินฺติ
อายสฺมา อุปนนฺโท สกฺยปุตฺโต ปุพฺเพ อปฺปวาริโต อญฺญาตกสฺส
คหปติกสฺส ตนฺตวาเย อุปสงฺกมิตฺวา จีวเร วิกปฺปํ อาปชฺชิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ฉหิ สมุฏฺฐาเนหิ สมุฏฺฐาติ เป
อจฺเจกจีวรํ ปฏิคฺคเหตฺวา จีวรกาลสมยํ อติกฺกาเมนฺตสฺส
นิสฺสคฺคิยํ ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ สมฺพหุเล ภิกฺขู อารพฺภ กิสฺมึ วตฺถุสฺมินฺติ
สมฺพหุลา ภิกฺขู อจฺเจกจีวรํ ปฏิคฺคเหตฺวา จีวรกาลสมยํ อติกฺกาเมสุํ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ กฐินเก เป
ติณฺณํ จีวรานํ อญฺญตรํ จีวรํ อนฺตรฆเร นิกฺขิปิตฺวา 
อติเรกฉารตฺตํ วิปฺปวสนฺตสฺส นิสฺสคฺคิยํ ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สมฺพหุเล
ภิกฺขู อารพฺภ กิสฺมึ วตฺถุสฺมินฺติ สมฺพหุลา ภิกฺขู ติณฺณํ 
จีวรานํ อญฺญตรํ จีวรํ อนฺตรฆเร นิกฺขิปิตฺวา อติเรกฉารตฺตํ
วิปฺปวสึสุ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ กฐินเก เป


ชานํ สงฺฆิกํ ลาภํ ปริณตํ อตฺตโน ปริณาเมนฺตสฺส
นิสฺสคฺคิยํ ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู ชานํ สงฺฆิกํ ลาภํ ปริณตํ อตฺตโน ปริณาเมสุํ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ เป
ปตฺตวคฺโค ตติโย
ตสฺสุทฺทานํ
อติเรกญฺจ ปตฺตญฺจ อูเนน พนฺธเนน จ
เภสชฺชํ สาฏกญฺเจว กุปิเตน อฉินฺทนํ
ทุเว ตนฺตวายา เจว อจฺเจกจีวเรน จ
ฉารตฺตํ วิปฺปวาเสน อตฺตโน ปริณามนาติ
ตึส นิสฺสคฺคิยา ปาจิตฺติยา นิฏฺฐิตา

ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
สมฺปชานมุสาวาเท ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ หตฺถกํ สกฺยปุตฺตํ





อารพฺภ กิสฺมึ วตฺถุสฺมินฺติ หตฺถโก สกฺยปุตฺโต ติตฺถิเยหิ
สทฺธึ สลฺลปนฺโต อวชานิตฺวา ปฏิชานิ ปฏิชานิตฺวา อวชานิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ สิยา กายโต จ จิตฺตโต จ
สมุฏฺฐาติ น วาจโต สิยา วาจโต จ จิตฺตโต จ สมุฏฺฐาติ
น กายโต สิยา กายโต จ วาจโต จ จิตฺตโต จ
สมุฏฺฐาติ เป
โอมสวาเท ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ กิสฺมึ
วตฺถุสฺมินฺติ ฉพฺพคฺคิยา ภิกฺขู เปสเลหิ ภิกฺขูหิ สทฺธึ ภณฺฑนฺตา
เปสเล ภิกฺขู โอมสึสุ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ เป
ภิกฺขุเปสุญฺเญ ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ กิสฺมึ
วตฺถุสฺมินฺติ ฉพฺพคฺคิยา ภิกฺขู ภิกฺขูนํ ภณฺฑนชาตานํ กลหชาตานํ
วิวาทาปนฺนานํ เปสุญฺญํ อุปสํหรึสุ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ เป
อนุปสมฺปนฺนํ ปทโส ธมฺมํ วาเจนฺตสฺส ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิเย


ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขู อุปาสเก
ปทโส ธมฺมํ วาเจสุํ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ สิยา
วาจโต สมุฏฺฐาติ น กายโต น จิตฺตโต สิยา วาจโต จ
จิตฺตโต จ สมุฏฺฐาติ น กายโต เป
อนุปสมฺปนฺเนน อุตฺตริทฺวิรตฺตติรตฺตํ สห เสยฺยํ กปฺเปนฺตสฺส
ปาจิตฺติยํ กตฺถ ปญฺญตฺตนฺติ อาฬวิยา ปญฺญตฺตํ กํ
อารพฺภาติ สมฺพหุเล ภิกฺขู อารพฺภ กิสฺมึ วตฺถุสฺมินฺติ
สมฺพหุลา ภิกฺขู อนุปสมฺปนฺเนน สห เสยฺยํ กปฺเปสุํ ตสฺมึ
วตฺถุสฺมึ เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ สิยา กายโต
สมุฏฺฐาติ น วาจโต น จิตฺตโต สิยา กายโต จ จิตฺตโต
จ สมุฏฺฐาติ น วาจโต เป
มาตุคาเมน สห เสยฺยํ กปฺเปนฺตสฺส ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ อายสฺมนฺตํ
อนุรุทฺธํ อารพฺภ กิสฺมึ วตฺถุสฺมินฺติ อายสฺมา อนุรุทฺโธ
มาตุคาเมน สห เสยฺยํ กปฺเปสิ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ
เอฬกโลมเก เป
มาตุคามสฺส อุตฺตริฉปฺปญฺจวาจาหิ ธมฺมํ เทเสนฺตสฺส


ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ อายสฺมนฺตํ อุทายึ อารพฺภ กิสฺมึ วตฺถุสฺมินฺติ
อายสฺมา อุทายิ มาตุคามสฺส ธมฺมํ เทเสสิ ตสฺมึ วตฺถุสฺมึ
เอกา ปญฺญตฺติ เทฺว อนุปฺปญฺญตฺติโย ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ ปทโส ธมฺเม เป
อนุปสมฺปนฺนสฺส อุตฺตริมนุสฺสธมฺมํ ภูตํ อาโรเจนฺตสฺส
ปาจิตฺติยํ กตฺถ ปญฺญตฺตนฺติ เวสาลิยา ปญฺญตฺตํ กํ
อารพฺภาติ วคฺคุมุทาตีริเย ภิกฺขู อารพฺภ กิสฺมึ วตฺถุสฺมินฺติ
วคฺคุมุทาตีริยา ภิกฺขู คิหีนํ อญฺญมญฺญสฺส อุตฺตริมนุสฺสธมฺมสฺส
วณฺณํ ภาสึสุ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ สิยา กายโต
สมุฏฺฐาติ น วาจโต น จิตฺตโต สิยา วาจโต สมุฏฺฐาติ
น กายโต น จิตฺตโต สิยา กายโต จ วาจโต จ สมุฏฺฐาติ
น จิตฺตโต เป
ภิกฺขุสฺส ทุฏฺฐุลฺลํ อาปตฺตึ อนุปสมฺปนฺนสฺส อาโรเจนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู ภิกฺขุสฺส ทุฏฺฐุลฺลํ อาปตฺตึ อนุปสมฺปนฺนสฺส
อาโรเจสุํ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ อทินฺนาทานสมุฏฺฐาเน เป


ปฐวึ ขนนฺตสฺส ปาจิตฺติยํ กตฺถ ปญฺญตฺตนฺติ
อาฬวิยา ปญฺญตฺตํ กํ อารพฺภาติ อาฬวิเก ภิกฺขู อารพฺภ
กิสฺมึ วตฺถุสฺมินฺติ อาฬวิกา ภิกฺขู ปฐวึ ขนึสุ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ
สมุฏฺฐาเนหิ สมุฏฺฐาติ เป
มุสาวาทวคฺโค ปฐโม
ตสฺสุทฺทานํ
มุสาโอมสเปสุญฺญํ ปทโส เทฺว นิปชฺชนา
เทสนาโรจนา เจว ทุฏฺฐุลฺลํ ปฐวีขเนติ

ภูตคามปาตพฺยตาย ปาจิตฺติยํ กตฺถ ปญฺญตฺตนฺติ
อาฬวิยา ปญฺญตฺตํ กํ อารพฺภาติ อาฬวิเก ภิกฺขู อารพฺภ
กิสฺมึ วตฺถุสฺมินฺติ อาฬวิกา ภิกฺขู รุกฺขํ ฉินฺทึสุ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ
สมุฏฺฐาเนหิ สมุฏฺฐาติ เป
อญฺญวาทเก วิเหสเก ปาจิตฺติยํ กตฺถ ปญฺญตฺตนฺติ
โกสมฺพิยา ปญฺญตฺตํ กํ อารพฺภาติ อายสฺมนฺตํ ฉนฺนํ
อารพฺภ กิสฺมึ วตฺถุสฺมินฺติ อายสฺมา ฉนฺโน สงฺฆมชฺเฌ
อาปตฺติยา อนุยุญฺชิยมาโน อญฺเญนญฺญํ ปฏิจริ ตสฺมึ วตฺถุสฺมึ
เอกา ปญฺญตฺติ เอกา อนุปฺปญฺญตฺติ ฉนฺนํ


อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ เป
อุชฺฌาปนเก ขียนเก ปาจิตฺติยํ กตฺถ ปญฺญตฺตนฺติ
ราชคเห ปญฺญตฺตํ กํ อารพฺภาติ เมตฺติยภุมฺมชเก ภิกฺขู
อารพฺภ กิสฺมึ วตฺถุสฺมินฺติ เมตฺติยภุมฺมชกา ภิกฺขู อายสฺมนฺตํ
ทพฺพํ มลฺลปุตฺตํ ภิกฺขู อุชฺฌาเปสุํ ตสฺมึ วตฺถุสฺมึ เอกา
ปญฺญตฺติ เอกา อนุปฺปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ เป
สงฺฆิกํ มญฺจํ วา ปีฐํ วา ภิสึ วา โกจฺฉํ วา
อชฺโฌกาเส สนฺถริตฺวา อนุทฺธริตฺวา อนาปุจฺฉา ปกฺกมนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ สมฺพหุเล ภิกฺขู อารพฺภ กิสฺมึ วตฺถุสฺมินฺติ
สมฺพหุลา ภิกฺขู สงฺฆิกํ เสนาสนํ อชฺโฌกาเส สนฺถริตฺวา อนุทฺธริตฺวา
อนาปุจฺฉา ปกฺกมึสุ ตสฺมึ วตฺถุสฺมึ เอกา ปญฺญตฺติ เอกา
อนุปฺปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ กฐินเก เป
สงฺฆิเก วิหาเร เสยฺยํ สนฺถริตฺวา อนุทฺธริตฺวา อนาปุจฺฉา
ปกฺกมนฺตสฺส ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ สตฺตรสวคฺคิเย ภิกฺขู อารพฺภ กิสฺมึ
วตฺถุสฺมินฺติ สตฺตรสวคฺคิยา ภิกฺขู สงฺฆิเก วิหาเร เสยฺยํ สนฺถริตฺวา
อนุทฺธริตฺวา อนาปุจฺฉา ปกฺกมึสุ ตสฺมึ วตฺถุสฺมึ เอกา


ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ
กฐินเก เป
สงฺฆิเก วิหาเร ชานํ ปุพฺพูปคตํ ภิกฺขุํ อนุปขชฺช เสยฺยํ
กปฺเปนฺตสฺส ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู เถเร ภิกฺขู อนุปขชฺช เสยฺยํ กปฺเปสุํ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ เอเกน
สมุฏฺฐาเนน สมุฏฺฐาติ กายโต จ จิตฺตโต จ สมุฏฺฐาติ น
วาจโต เป
ภิกฺขุํ กุปิเตน อนตฺตมเนน สงฺฆิกา วิหารา นิกฺกฑฺฒนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู กุปิตา อนตฺตมนา ภิกฺขู สงฺฆิกา วิหารา
นิกฺกฑฺฒึสุ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ เป
สงฺฆิเก วิหาเร อุปริ เวหาสกุฏิยา อาหจฺจปาทกํ มญฺจํ
วา ปีฐํ วา อภินิสีทนฺตสฺส ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ อญฺญตรํ ภิกฺขุํ อารพฺภ
กิสฺมึ วตฺถุสฺมินฺติ อญฺญตโร ภิกฺขุ สงฺฆิเก วิหาเร อุปริ
เวหาสกุฏิยา อาหจฺจปาทกํ มญฺจํ สหสา อภินิสีทิ ตสฺมึ วตฺถุสฺมึ


เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ สิยา กายโต สมุฏฺฐาติ น วาจโต น จิตฺตโต สิยา
กายโต จ จิตฺตโต จ สมุฏฺฐาติ น วาจโต เป
ทฺวิตฺติปริยาเย อธิฏฺฐหิตฺวา ตทุตฺตรึ อธิฏฺฐหนฺตสฺส
ปาจิตฺติยํ กตฺถ ปญฺญตฺตนฺติ โกสมฺพิยา ปญฺญตฺตํ กํ
อารพฺภาติ อายสฺมนฺตํ ฉนฺนํ อารพฺภ กิสฺมึ วตฺถุสฺมินฺติ
อายสฺมา ฉนฺโน กตปริโยสิตํ วิหารํ ปุนปฺปุนํ ฉาทาเปสิ ปุนปฺปุนํ
ลิมฺปาเปสิ อติภาริโก วิหาโร ปริปติ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ เป
ชานํ สปฺปาณกํ อุทกํ ติณํ วา มตฺติกํ วา สิญฺจนฺตสฺส
ปาจิตฺติยํ กตฺถ ปญฺญตฺตนฺติ อาฬวิยา ปญฺญตฺตํ กํ
อารพฺภาติ อาฬวิเก ภิกฺขู อารพฺภ กิสฺมึ วตฺถุสฺมินฺติ
อาฬวิกา ภิกฺขู ชานํ สปฺปาณกํ อุทกํ ติณมฺปิ มตฺติกมฺปิ สิญฺจึสุ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ เป
ภูตคามวคฺโค ทุติโย
ตสฺสุทฺทานํ
รุกฺขุปจฺเฉทนญฺเจว เปสุญฺญุชฺฌาปเนน จ
อชฺโฌกาโส วิหาโร จ อนุปขชฺชนิกฑฺฒนา


เวหาสกุฏิเลปนา สปฺปาณกวิสิญฺจนนฺติ

อสมฺมเตน ภิกฺขุนิโย โอวทนฺตสฺส ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา
ภิกฺขู อสมฺมตา ภิกฺขุนิโย โอวทึสุ ตสฺมึ วตฺถุสฺมึ อตฺถิ
ตตฺถ ปญฺญตฺติ อนุปฺปญฺญตฺติ อนุปฺปนฺนปญฺญตฺตีติ เอกา
ปญฺญตฺติ เอกา อนุปฺปญฺญตฺติ อนุปฺปนฺนปญฺญตฺติ ตสฺมึ
นตฺถิ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ
สิยา วาจโต สมุฏฺฐาติ น กายโต น จิตฺตโต สิยา วาจโต
จ จิตฺตโต จ สมุฏฺฐาติ น กายโต เป
อตฺถงฺคเต สุริเย ภิกฺขุนิโย โอวทนฺตสฺส ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
อายสฺมนฺตํ จูฬปนฺถกํ อารพฺภ กิสฺมึ วตฺถุสฺมินฺติ อายสฺมา
จูฬปนฺถโก อตฺถงฺคเต สุริเย ภิกฺขุนิโย โอวทิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ ปทโสธมฺเม เป
ภิกฺขุนูปสฺสยํ อุปสงฺกมิตฺวา ภิกฺขุนิโย โอวทนฺตสฺส
ปาจิตฺติยํ กตฺถ ปญฺญตฺตนฺติ สกฺเกสุ ปญฺญตฺตํ กํ อารพฺภาติ
ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา


ภิกฺขู ภิกฺขุนูปสฺสยํ อุปสงฺกมิตฺวา ภิกฺขุนิโย โอวทึสุ ตสฺมึ
วตฺถุสฺมึ เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ กฐินเก เป
อามิสเหตุ ภิกฺขู ภิกฺขุนิโย โอวทนฺตีติ ภณนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู อามิสเหตุ ภิกฺขู ภิกฺขุนิโย โอวทนฺตีติ ภณึสุ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ เป
อญฺญาติกาย ภิกฺขุนิยา จีวรํ เทนฺตสฺส ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ อญฺญตรํ
ภิกฺขุํ อารพฺภ กิสฺมึ วตฺถุสฺมินฺติ อญฺญตโร ภิกฺขุ อญฺญาติกาย
ภิกฺขุนิยา จีวรํ อทาสิ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ เป
อญฺญาติกาย ภิกฺขุนิยา จีวรํ สิพฺเพนฺตสฺส ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
อายสฺมนฺตํ อุทายึ อารพฺภ กิสฺมึ วตฺถุสมินฺติ อายสฺมา
อุทายิ อญฺญาติกาย ภิกฺขุนิยา จีวรํ สิพฺเพสิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ


สมุฏฺฐาติ เป
ภิกฺขุนิยา สทฺธึ สํวิธาย เอกทฺธานมคฺคํ ปฏิปชฺชนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู ภิกฺขุนีหิ สทฺธึ สํวิธาย เอกทฺธานมคฺคํ ปฏิปชฺชึสุ
ตสฺมึ วตฺถุสฺมึ เอกา ปญฺญตฺติ เอกา อนุปฺปญฺญตฺติ
ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ สมุฏฺฐาติ สิยา
กายโต สมุฏฺฐาติ น วาจโต น จิตฺตโต สิยา กายโต จ
วาจโต จ สมุฏฺฐาติ น จิตฺตโต สิยา กายโต จ จิตฺตโต
จ สมุฏฺฐาติ น วาจโต สิยา กายโต จ วาจโต จ จิตฺตโต
จ สมุฏฺฐาติ เป
ภิกฺขุนิยา สทฺธึ สํวิธาย เอกํ นาวํ อภิรูหนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู ภิกฺขุนีหิ สทฺธึ สํวิธาย เอกํ นาวํ อภิรูหึสุ
ตสฺมึ วตฺถุสฺมึ เอกา ปญฺญตฺติ เอกา อนุปฺปญฺญตฺติ
ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ สมุฏฺฐาติ เป
ชานํ ภิกฺขุนีปริปาจิตํ ปิณฺฑปาตํ ภุญฺชนฺตสฺส ปาจิตฺติยํ
กตฺถ ปญฺญตฺตนฺติ ราชคเห ปญฺญตฺตํ กํ อารพฺภาติ
เทวทตฺตํ อารพฺภ กิสฺมึ วตฺถุสฺมินฺติ เทวทตฺโต ชานํ


ภิกฺขุนีปริปาจิตํ ปิณฺฑปาตํ ภุญฺชิ ตสฺมึ วตฺถุสฺมึ เอกา
ปญฺญตฺติ เอกา อนุปฺปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ กายโต จ จิตฺตโต จ สมุฏฺฐาติ
น วาจโต เป
ภิกฺขุนิยา สทฺธึ เอโก เอกาย รโห นิสชฺชํ กปฺเปนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ อาสฺมนฺตํ อุทายึ อารพฺภ กิสฺมึ วตฺถุสฺมินฺติ
อายสฺมา อุทายิ ภิกฺขุนิยา สทฺธึ เอโก เอกาย รโห นิสชฺชํ
กปฺเปสิ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ กายโต จ จิตฺตโต
จ สมุฏฺฐาติ น วาจโต เป
โอวาทวคฺโค ตติโย
ตสฺสุทฺทานํ
อสมฺมโต ว โอวาโท อตฺถงฺคตํ อุปสฺสยํ
อามิสเหตุ เทนฺตสฺส จีวรํ สิพฺพเนน จ
สํวิธาย คมเนน นาวาย อภิรูหเน
ปริปาจิตํ ภตฺตญฺจ รโห วาปิ นิสีทนนฺติ

ตทุตฺตรึ อาวสถปิณฺฑํ ภุญฺชนฺตสฺส ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิเย



ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขู อนุวสิตฺวา
อนุวสิตฺวา อาวสถปิณฺฑํ ภุญฺชึสุ ตสฺมึ วตฺถุสฺมึ เอกา
ปญฺญตฺติ เอกา อนุปฺปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ เอฬกโลมเก เป
คณโภชเน ปาจิตฺติยํ กตฺถ ปญฺญตฺตนฺติ ราชคเห
ปญฺญตฺตํ กํ อารพฺภาติ เทวทตฺตํ อารพฺภ กิสฺมึ
วตฺถุสฺมินฺติ เทวทตฺโต สปริโส กุเลสุ วิญฺญาเปตฺวา
วิญฺญาเปตฺวา ภุญฺชิ ตสฺมึ วตฺถุสฺมึ เอกา ปญฺญตฺติ สตฺต
อนุปฺปญฺญตฺติโย ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ เอฬกโลมเก เป
ปรมฺปรโภชเน ปาจิตฺติยํ กตฺถ ปญฺญตฺตนฺติ เวสาลิยา
ปญฺญตฺตํ กํ อารพฺภาติ สมฺพหุเล ภิกฺขู อารพฺภ
กิสฺมึ วตฺถุสฺมินฺติ สมฺพหุลา ภิกฺขู อญฺญตฺร นิมนฺติตา
อญฺญตฺร ภุญฺชึสุ ตสฺมึ วตฺถุสฺมึ เอกา ปญฺญตฺติ ติสฺโส
อนุปฺปญฺญตฺติโย ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ กฐินเก เป
ทฺวิตฺติปตฺตปูเร ปูเว ปฏิคฺคเหตฺวา ตทุตฺตรึ ปฏิคฺคณฺหนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ สมฺพหุเล ภิกฺขู อารพฺภ กิสฺมึ วตฺถุสฺมินฺติ
สมฺพหุลา ภิกฺขู น มตฺตํ ชานิตฺวา ปฏิคฺคเหสุํ ตสฺมึ วตฺถุสฺมึ



เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ เป
ภุตฺตาวินา ปวาริเตน อนติริตฺตํ ขาทนียํ วา โภชนียํ
วา ภุญฺชนฺตสฺส ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ สมฺพหุเล ภิกฺขู อารพฺภ กิสฺมึ
วตฺถุสฺมินฺติ สมฺพหุลา ภิกฺขู ภุตฺตาวี ปวาริตา อญฺญตฺร
ภุญฺชึสุ ตสฺมึ วตฺถุสฺมึ เอกา ปญฺญตฺติ เอกา อนุปฺปญฺญตฺติ
ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ
กฐินเก เป
ภิกฺขุํ ภุตฺตาวึ ปวาริตํ อนติริตฺเตน ขาทนีเยน วา
โภชนีเยน วา อภิหฏฺฐุํ ปวาเรนฺตสฺส ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ อญฺญตรํ ภิกฺขุํ อารพฺภ
กิสฺมึ วตฺถุสฺมินฺติ อญฺญตโร ภิกฺขุ ภิกฺขุํ ภุตฺตาวึ ปวาริตํ
อนติริตฺเตน โภชนีเยน อภิหฏฺฐุํ ปวาเรสิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ เป
วิกาเล ขาทนียํ วา โภชนียํ วา ภุญฺชนฺตสฺส ปาจิตฺติยํ
กตฺถ ปญฺญตฺตนฺติ ราชคเห ปญฺญตฺตํ กํ อารพฺภาติ
สตฺตรสวคฺคิเย ภิกฺขู อารพฺภ กิสฺมึ วตฺถุสฺมินฺติ สตฺตรสวคฺคิยา



ภิกฺขู วิกาเล โภชนํ ภุญฺชึสุ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ
เอฬกโลมเก เป
สนฺนิธิการกํ ขาทนียํ วา โภชนียํ วา ภุญฺชนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ อายสฺมนฺตํ เวลฏฺฐสีสํ อารพฺภ กิสฺมึ วตฺถุสฺมินฺติ
อายสฺมา เวลฏฺฐสีโส สนฺนิธิการกํ โภชนํ ภุญฺชิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ เอฬกโลมเก เป
ปณีตโภชนานิ อตฺตโน อตฺถาย วิญฺญาเปตฺวา
ภุญฺชนฺตสฺส ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู ปณีตโภชนานิ อตฺตโน อตฺถาย วิญฺญาเปตฺวา
ภุญฺชึสุ ตสฺมึ วตฺถุสฺมึ เอกา ปญฺญตฺติ เอกา อนุปฺปญฺญตฺติ
ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ
สมุฏฺฐาติ เป
อทินฺนํ มุขทฺวารํ อาหารํ อาหรนฺตสฺส ปาจิตฺติยํ กตฺถ
ปญฺญตฺตนฺติ เวสาลิยา ปญฺญตฺตํ กํ อารพฺภาติ อญฺญตรํ
ภิกฺขุํ อารพฺภ กิสฺมึ วตฺถุสฺมินฺติ อญฺญตโร ภิกฺขุ อทินฺนํ



มุขทฺวารํ อาหารํ อาหเรสิ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ เอฬกโลมเก เป
โภชนวคฺโค จตุตฺโถ
ตสฺสุทฺทานํ
อาวสถคณญฺเจว ปรมฺปรญฺจ โภชนํ
เทฺวปตฺตปวาริตา เจว วิกาเล ขาทเนน จ
สนฺนิธิปณีตญฺเจว อทินฺนํ ทฺวารเกน จาติ

อเจลกสฺส วา ปริพฺพาชกสฺส วา ปริพฺพาชิกาย วา
สหตฺถา ขาทนียํ วา โภชนียํ วา เทนฺตสฺส ปาจิตฺติยํ กตฺถ
ปญฺญตฺตนฺติ เวสาลิยา ปญฺญตฺตํ กํ อารพฺภาติ อายสฺมนฺตํ
อานนฺทํ อารพฺภ กิสฺมึ วตฺถุสฺมินฺติ อายสฺมา อานนฺโท
อญฺญตริสฺสา ปริพฺพาชิกาย เอกํ มญฺญมาโน เทฺว ปูเว อทาสิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ เอฬกโลมเก เป
ภิกฺขุํ เอหาวุโส คามํ วา นิคมํ วา ปิณฺฑาย
ปวิสิสฺสามาติ ตสฺส ทาเปตฺวา วา อทาเปตฺวา วา อุยฺโยเชนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ อายสฺมนฺตํ อุปนนฺทํ สกฺยปุตฺตํ อารพฺภ กิสฺมึ



วตฺถุสฺมินฺติ อายสฺมา อุปนนฺโท สกฺยปุตฺโต ภิกฺขุํ เอหาวุโส
คามํ ปิณฺฑาย ปวิสิสฺสามาติ ตสฺส อทาเปตฺวา อุยฺโยเชสิ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ
สมุฏฺฐาเนหิ สมุฏฺฐาติ เป
สโภชเน กุเล อนุปขชฺช นิสชฺชํ กปฺเปนฺตสฺส ปาจิตฺติยํพ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
อายสฺมนฺตํ อุปนนฺทํ สกฺยปุตฺตํ อารพฺภ กิสฺมึ วตฺถุสฺมินฺติ
อายสฺมา อุปนนฺโท สกฺยปุตฺโต สโภชเน กุเล อนุปขชฺช นิสชฺชํ
กปฺเปสิ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ กายโต จ จิตฺตโต
จ สมุฏฺฐาติ น วาจโต เป
มาตุคาเมน สทฺธึ รโห ปฏิจฺฉนฺเน อาสเน นิสชฺชํ
กปฺเปนฺตสฺส ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ อายสฺมนฺตํ อุปนนฺทํ สกฺยปุตฺตํ อารพฺภ
กิสฺมึ วตฺถุสฺมินฺติ อายสฺมา อุปนนฺโท สกฺยปุตฺโต มาตุคาเมน
สทฺธึ รโห ปฏิจฺฉนฺเน อาสเน นิสชฺชํ กปฺเปสิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ กายโต จ จิตฺตโต จ สมุฏฺฐาติ น วาจโต เป
มาตุคาเมน สทฺธึ เอโก เอกาย รโห นิสชฺชํ กปฺเปนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ


อารพฺภาติ อายสฺมนฺตํ อุปนนฺทํ สกฺยปุตฺตํ อารพฺภ กิสฺมึ
วตฺถุสฺมินฺติ อายสฺมา อุปนนฺโท สกฺยปุตฺโต มาตุคาเมน สทฺธึ
เอโก เอกาย รโห นิสชฺชํ กปฺเปสิ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ
กายโต จ จิตฺตโต จ สมุฏฺฐาติ น วาจโต เป
นิมนฺติเตน สภตฺเตน สนฺตํ ภิกฺขุํ อนาปุจฺฉา ปุเรภตฺตํ
วา ปจฺฉาภตฺตํ วา กุเลสุ จาริตฺตํ อาปชฺชนฺตสฺส ปาจิตฺติยํ กตฺถ
ปญฺญตฺตนฺติ ราชคเห ปญฺญตฺตํ กํ อารพฺภาติ อายสฺมนฺตํ
อุปนนฺทํ สกฺยปุตฺตํ อารพฺภ กิสฺมึ วตฺถุสฺมินฺติ อายสฺมา
อุปนนฺโท สกฺยปุตฺโต นิมนฺติโต สภตฺโต สมาโน ปุเรภตฺตํ
ปจฺฉาภตฺตํ กุเลสุ จาริตฺตํ อาปชฺชิ ตสฺมึ วตฺถุสฺมึ เอกา ปญฺญตฺติ
จตสฺโส อนุปฺปญฺญตฺติโย ฉนฺนํ อาปตฺติสมุฏฺฐานานํ ทฺวีหิ
สมุฏฺฐาเนหิ สมุฏฺฐาติ กฐินเก เป
ตทุตฺตรึ เภสชฺชํ วิญฺญาเปนฺตสฺส ปาจิตฺติยํ กตฺถ
ปญฺญตฺตนฺติ สกฺเกสุ ปญฺญตฺตํ กํ อารพฺภาติ ฉพฺพคฺคิเย
ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขู มหานาเมน
สกฺเกน อชฺชุโณฺห ภนฺเต อาคเมถาติ วุจฺจมานา นาคเมสุํ
ตสฺมึ วตฺถุสฺมึ เอกา ปญฺญตฺติ เอกา อนุปฺปญฺญตฺติ
ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ เป
อุยฺยุตฺตํ เสนํ ทสฺสนาย คจฺฉนฺตสฺส ปาจิตฺติยํ กตฺถ



ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิเย
ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขู อุยฺยุตฺตํ
เสนํ ทสฺสนาย อคมํสุ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ เอฬกโลมเก เป
อติเรกติรตฺตํ เสนาย วสนฺตสฺส ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิเย
ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขู อติเรกติรตฺตํ
เสนาย วสึสุ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ เอฬกโลมเก เป
อุยฺโยธิกํ คจฺฉนฺตสฺส ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ
กิสฺมึ วตฺถุสฺมินฺติ ฉพฺพคฺคิยา ภิกฺขู อุยฺโยธิกํ อคมํสุ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ
สมุฏฺฐาเนหิ สมุฏฺฐาติ เอฬกโลมเก เป
อเจลกวคฺโค ปญฺจโม
ตสฺสุทฺทานํ
อเจลกสฺส ทาเนน ภิกฺขุอุยฺโยชเนน จ
สโภชนํ กุลญฺเจว เทฺว จ รโห นิสีทนํ
สนฺตํ ภิกฺขุญฺจ เภสชฺชํ อุยฺยุตฺตํ ทสฺสเนน จ


อติเรกติรตฺตญฺเจว อุยฺโยธิกคมเนน จาติ

สุราเมรยปาเน ปาจิตฺติยํ กตฺถ ปญฺญตฺตนฺติ โกสมฺพิยา
ปญฺญตฺตํ กํ อารพฺภาติ อายสฺมนฺตํ สาคตํ อารพฺภ กิสฺมึ
วตฺถุสฺมินฺติ อายสฺมา สาคโต มชฺชํ ปิวิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ สิยา กายโต สมุฏฺฐาติ น วาจโต น จิตฺตโต
สิยา กายโต จ จิตฺตโต จ สมุฏฺฐาติ น วาจโต เป
องฺคุลิปโตทเก ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ กิสฺมึ
วตฺถุสฺมินฺติ ฉพฺพคฺคิยา ภิกฺขู ภิกฺขุํ องฺคุลิปโตทเกน หาเสสุํ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ กายโต จ จิตฺตโต จ สมุฏฺฐาติ
น วาจโต เป
อุทเก หสฺสธมฺเม ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สตฺตรสวคฺคิเย ภิกฺขู
อารพฺภ กิสฺมึ วตฺถุสฺมินฺติ สตฺตรสวคฺคิยา ภิกฺขู อจิรวติยา
นทิยา อุทเก กีฬึสุ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ กายโต จ



จิตฺตโต จ สมุฏฺฐาติ น วาจโต เป
อนาทริเย ปาจิตฺติยํ กตฺถ ปญฺญตฺตนฺติ โกสมฺพิยา
ปญฺญตฺตํ กํ อารพฺภาติ อายสฺมนฺตํ ฉนฺนํ อารพฺภ กิสฺมึ
วตฺถุสฺมินฺติ อายสฺมา ฉนฺโน อนาทริยํ อกาสิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ เป
ภิกฺขุํ ภึสาเปนฺตสฺส ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ
กิสฺมึ วตฺถุสฺมินฺติ ฉพฺพคฺคิยา ภิกฺขู ภิกฺขุํ ภึสาเปสุํ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ
สมุฏฺฐาเนหิ สมุฏฺฐาติ เป
โชตึ สมาทหิตฺวา วิสิพฺเพนฺตสฺส ปาจิตฺติยํ กตฺถ ปญฺญตฺตนฺติ
ภคฺเคสุ ปญฺญตฺตํ กํ อารพฺภาติ สมฺพหุเล ภิกฺขู
อารพฺภ กิสฺมึ วตฺถุสฺมินฺติ สมฺพหุลา ภิกฺขู โชตึ สมาทหิตฺวา
วิสิพฺเพสุํ ตสฺมึ วตฺถุสฺมึ เอกา ปญฺญตฺติ เทฺว
อนุปฺปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ เป
โอเรนฑฺฒมาสํ นฺหายนฺตสฺส ปาจิตฺติยํ กตฺถ ปญฺญตฺตนฺติ
ราชคเห ปญฺญตฺตํ กํ อารพฺภาติ สมฺพหุเล ภิกฺขู
อารพฺภ กิสฺมึ วตฺถุสฺมินฺติ สมฺพหุลา ภิกฺขู ราชานํปิ ปสฺสิตฺวา


น มตฺตํ ชานิตฺวา นฺหายึสุ ตสฺมึ วตฺถุสฺมึ เอกา ปญฺญตฺติ
ฉ อนุปฺปญฺญตฺติโย สพฺพตฺถ ปญฺญตฺติ ปเทสปญฺญตฺตีติ
ปเทสปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ เอฬกโลมเก เป
อนาทยิตฺวา ติณฺณํ ทุพฺพณฺณกรณานํ อญฺญตรํ ทุพฺพณฺณกรณํ 
นวํ จีวรํ ปริภุญฺชนฺตสฺส ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สมฺพหุเล ภิกฺขู
อารพฺภ กิสฺมึ วตฺถุสฺมินฺติ สมฺพหุลา ภิกฺขู อตฺตโน จีวรํ น
สญฺชานึสุ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ เอฬกโลมเก เป
ภิกฺขุสฺส วา ภิกฺขุนิยา วา สิกฺขมานาย วา สามเณรสฺส
วา สามเณริยา วา สามํ จีวรํ วิกปฺเปตฺวา อปฺปจฺจุทฺธารกํ
ปริภุญฺชนฺตสฺส ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ อายสฺมนฺตํ อุปนนฺทํ สกฺยปุตฺตํ อารพฺภ กิสฺมึ
วตฺถุสฺมินฺติ อายสฺมา อุปนนฺโท สกฺยปุตฺโต ภิกฺขุสฺส สามํ
จีวรํ วิกปฺเปตฺวา อปฺปจฺจุทฺธารกํ ปริภุญฺชิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ กฐินเก เป
ภิกฺขุสฺส ปตฺตํ วา จีวรํ วา นิสีทนํ วา สูจิฆรํ วา
กายพนฺธนํ วา อปนิเธนฺตสฺส ปาจิตฺติยํ กตฺถ ปญฺญตฺตนฺติ



สาวตฺถิยา ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ
กิสฺมึ วตฺถุสฺมินฺติ ฉพฺพคฺคิยา ภิกฺขู ภิกฺขูนํ ปตฺตํปิ จีวรํปิ
นิสีทนํปิ สูจิฆรํปิ กายพนฺธนํปิ อปนิเธสุํ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ เป
สุราเมรยวคฺโค ฉฏฺโฐ
ตสฺสุทฺทานํ
สุรํ องฺคุลิปโตเท อุทเก จ อนาทเร
ภิกฺขุํ วา ภึสาปนญฺจ โชติญฺจ
นฺหานทุพฺพณฺณกรณํ วิกปฺปญฺเจว จีวรํ อปนิเธน จาติ

สญฺจิจฺจ ปาณํ ชีวิตา โวโรเปนฺตสฺส ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ อายสฺมนฺตํ
อุทายึ อารพฺภ กิสฺมึ วตฺถุสฺมินฺติ อายสฺมา อุทายิ สญฺจิจฺจ
ปาณํ ชีวิตา โวโรเปสิ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ เป
ชานํ สปฺปาณกํ อุทกํ ปริภุญฺชนฺตสฺส ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิเย
ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขู ชานํ




สปฺปาณกํ อุทกํ ปริภุญฺชึสุ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ เป
ชานํ ยถาธมฺมํ นีหตาธิกรณํ ปุนกมฺมาย อุกฺโกเฏนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู ชานํ ยถาธมฺมํ นีหตาธิกรณํ ปุนกมฺมาย อุกฺโกเฏสุํ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ เป
ภิกฺขุสฺส ชานํ ทุฏฺฐุลฺลํ อาปตฺตึ ปฏิจฺฉาเทนฺตสฺส ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
อญฺญตรํ ภิกฺขุํ อารพฺภ กิสฺมึ วตฺถุสฺมินฺติ อญฺญตโร ภิกฺขุ
ภิกฺขุสฺส ชานํ ทุฏฺฐุลฺลํ อาปตฺตึ ปฏิจฺฉาเทสิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ กายโต จ วาจโต จ จิตฺตโต จ สมุฏฺฐาติ เป
ชานํ อูนวีสติวสฺสํ ปุคฺคลํ อุปสมฺปาเทนฺตสฺส ปาจิตฺติยํ
กตฺถ ปญฺญตฺตนฺติ ราชคเห ปญฺญตฺตํ กํ อารพฺภาติ
สมฺพหุเล ภิกฺขู อารพฺภ กิสฺมึ วตฺถุสฺมินฺติ สมฺพหุลา ภิกฺขู
ชานํ อูนวีสติวสฺสํ ปุคฺคลํ อุปสมฺปาเทสุํ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ เป


ชานํ เถยฺยสตฺเถน สทฺธึ สํวิธาย เอกทฺธานมคฺคํ
ปฏิปชฺชนฺตสฺส ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ อญฺญตรํ ภิกฺขุํ อารพฺภ กิสฺมึ วตฺถุสฺมินฺติ
อญฺญตโร ภิกฺขุ ชานํ เถยฺยสตฺเถน สทฺธึ สํวิธาย เอกทฺธานมคฺคํ
ปฏิปชฺชิ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ สิยา กายโต จ
จิตฺตโต จ สมุฏฺฐาติ น วาจโต สิยา กายโต จ วาจโต จ
จิตฺตโต จ สมุฏฺฐาติ เป
มาตุคาเมน สทฺธึ สํวิธาย เอกทฺธานมคฺคํ ปฏิปชฺชนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
อญฺญตรํ ภิกฺขุํ อารพฺภ กิสฺมึ วตฺถุสฺมินฺติ อญฺญตโร ภิกฺขุ
มาตุคาเมน สทฺธึ สํวิธาย เอกทฺธานมคฺคํ ปฏิปชฺชิ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ จตูหิ
สมุฏฺฐาเนหิ สมุฏฺฐาติ เป
ปาปิกาย ทิฏฺฐิยา ยาวตติยํ สมนุภาสนาย นปฺปฏินิสฺสชฺชนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ อริฏฺฐํ ภิกฺขุํ คทฺธพาธิปุพฺพํ อารพฺภ กิสฺมึ
วตฺถุสฺมินฺติ อริฏฺโฐ ภิกฺขุ คทฺธพาธิปุพฺโพ ปาปิกํ ทิฏฺฐึ ยาวตติยํ
สมนุภาสนาย นปฺปฏินิสฺสชฺชิ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ กายโต จ



วาจโต จ จิตฺตโต จ สมุฏฺฐาติ เป
ชานํ ตถาวาทินา ภิกฺขุนา อกฏานุธมฺเมน ตํ ทิฏฺฐึ
อปฺปฏินิสฺสฏฺเฐน สทฺธึ สมฺภุญฺชนฺตสฺส ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ฉพฺพคฺคิเย
ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขู ชานํ
ตถาวาทินา อริฏฺเฐน ภิกฺขุนา อกฏานุธมฺเมน ตํ ทิฏฺฐึ อปฺปฏินิสฺสฏฺเฐน
สทฺธึ สมฺภุญฺชึสุ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ เป
ชานํ ตถานาสิตํ สมณุทฺเทสํ อุปลาเปนฺตสฺส ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา
ภิกฺขู ชานํ ตถานาสิตํ กณฺฑกํ สมณุทฺเทสํ อุปลาเปสุํ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ
สมุฏฺฐาเนหิ สมุฏฺฐาติ เป
สปฺปาณกวคฺโค สตฺตโม
ตสฺสุทฺทานํธ
สญฺจิจฺจ ปาณํ ชีวิตา ปริโภคญฺจ สปฺปาณกํ
ยถาธมฺมญฺจ นีหตํ ชานํ ทุฏฺฐุลฺลฉาทกํ
อูนวีสติเถยฺยญฺจ มาตุคาเมน สํวิธา
สทฺธึ สมฺภุญฺชนา เจว นาสิตํ อุปลาปนนฺติ


ภิกฺขูหิ สหธมฺมิกํ วุจฺจมาเนน น ตาวาหํ อาวุโส เอตสฺมึ
สิกฺขาปเท สิกฺขิสฺสามิ ยาว นญฺญํ ภิกฺขุํ พฺยตฺตํ วินยธรํ
ปริปุจฺฉามีติ ภณนฺตสฺส ปาจิตฺติยํ กตฺถ ปญฺญตฺตนฺติ โกสมฺพิยา
ปญฺญตฺตํ กํ อารพฺภาติ อายสฺมนฺตํ ฉนฺนํ อารพฺภ กิสฺมึ
วตฺถุสฺมินฺติ อายสฺมา ฉนฺโน ภิกฺขูหิ สหธมฺมิกํ วุจฺจมาโน
น ตาวาหํ อาวุโส เอตสฺมึ สิกฺขาปเท สิกฺขิสฺสามิ ยาว นญฺญํ
ภิกฺขุํ พฺยตฺตํ วินยธรํ ปริปุจฺฉามีติ ภณิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ เป
วินยํ วิวณฺเณนฺตสฺส ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ฉพฺพคฺคิเย ภิกฺขู
อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขู วินยํ วิวณฺเณสุํ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ เป
โมหนเก ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ
กิสฺมึ วตฺถุสฺมินฺติ ฉพฺพคฺคิยา ภิกฺขู โมเหสุํ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ เป
ภิกฺขุสฺส กุปิเตน อนตฺตมเนน ปหารํ เทนฺตสฺส ปาจิตฺติยํ


กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา
ภิกฺขู กุปิตา อนตฺตมนา ภิกฺขูนํ ปหารํ อทํสุ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ กายโต จ จิตฺตโต จ สมุฏฺฐาติ น วาจโต เป
ภิกฺขุสฺส กุปิเตน อนตฺตมเนน ตลสตฺติกํ อุคฺคิรนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู กุปิตา อนตฺตมนา ภิกฺขูนํ ตลสตฺติกํ อุคฺคิรึสุ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ กายโต จ จิตฺตโต จ สมุฏฺฐาติ
น วาจโต เป
ภิกฺขุํ อมูลเกน สงฺฆาทิเสเสน อนุทฺธํเสนฺตสฺส ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา
ภิกฺขู ภิกฺขุํ อมูลเกน สงฺฆาทิเสเสน อนุทฺธํเสสุํ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ เป
ภิกฺขุสฺส สญฺจิจฺจํ กุกฺกุจฺจํ อุปฺปาเทนฺตสฺส ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ


ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา
ภิกฺขู ภิกฺขูนํ สญฺจิจฺจ กุกฺกุจฺจํ อุปทหึสุ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ เป
ภิกฺขูนํ ภณฺฑนชาตานํ กลหชาตานํ วิวาทาปนฺนานํ
อุปสฺสุตึ ติฏฺฐนฺตสฺส ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ
กิสฺมึ วตฺถุสฺมินฺติ ฉพฺพคฺคิยา ภิกฺขู ภิกฺขูนํ ภณฺฑนชาตานํ
กลหชาตานํ วิทาทาปนฺนานํ อุปสฺสุตึ ติฏฺฐํสุ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ สิยา กายโต จ จิตฺตโต จ สมุฏฺฐาติ น วาจโต
สิยา กายโต จ วาจโต จ จิตฺตโต จ สมุฏฺฐาติ เป
ธมฺมิกานํ กมฺมานํ ฉนฺทํ ทตฺวา ปจฺฉา ขียนธมฺมํ
อาปชฺชนฺตสฺส ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู ธมฺมิกานํ กมฺมานํ ฉนฺทํ ทตฺวา ปจฺฉา ขียนธมฺมํ
อาปชฺชึสุ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ เป
สงฺเฆ วินิจฺฉยกถาย วตฺตมานาย ฉนฺทํ อทตฺวา อุฏฺฐายาสนา
ปกฺกมนฺตสฺส ปาจิตฺติยํ กตฺถา ปญฺญตฺตนฺติ สาวตฺถิยา



ปญฺญตฺตํ กํ อารพฺภาติ อญฺญตรํ ภิกฺขุํ อารพฺภ กิสฺมึ
วตฺถุสฺมินฺติ อญฺญตโร ภิกฺขุ สงฺเฆ วินิจฺฉยกถาย วตฺตมานาย
ฉนฺทํ อทตฺวา อุฏฺฐายาสนา ปกฺกามิ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ
กายโต จ วาจโต จ จิตฺตโต จ สมุฏฺฐาติ เป
สมคฺเคน สงฺเฆน จีวรํ ทตฺวา ปจฺฉา ขียนธมฺมํ อาปชฺชนฺตสฺส
ปาจิตฺติยํ กตฺถ ปญฺญตฺตนฺติ ราชคเห ปญฺญตฺตํ กํ
อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู สมคฺเคน สงฺเฆน จีวรํ ทตฺวา ปจฺฉา ขียนธมฺมํ
อาปชฺชึสุ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ เป
ชานํ สงฺฆิกํ ลาภํ ปริณตํ ปุคฺคลสฺส ปริณาเมนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู ชานํ สงฺฆิกํ ลาภํ ปริณตํ ปุคฺคลสฺส ปริณาเมสุํ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ เป
สหธมฺมิกวคฺโค อฏฺฐโม
ตสฺสุทฺทานํ
วุจฺจมาโน สหธมฺเมน วินยญฺจ วิวณฺณยิ


โมเหนฺโต ปหารํ เทนฺโต ตลสตฺติกํ อมูลกํ
กุกฺกุจฺจานุปสฺสุติญฺจ ธมฺมิกานํ วินิจฺฉยํ
สมคฺคสงฺฆทาเนน ปุคฺคลปริณามนาติ

ปุพฺเพ อปฺปฏิสํวิทิเตน รญฺโญ อนฺเตปุรํ ปวิสนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ อายสฺมนฺตํ อานนฺทํ อารพฺภ กิสฺมึ วตฺถุสฺมินฺติ
อายสฺมา อานนฺโท ปุพฺเพ อปฺปฏิสํวิทิโต รญฺโญ อนฺเตปุรํ ปาวิสิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ กฐินเก เป
รตนํ อุคฺคณฺหนฺตสฺส ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ อญฺญตรํ ภิกฺขุํ อารพฺภ
กิสฺมึ วตฺถุสฺมินฺติ อญฺญตโร ภิกฺขุ รตนํ อุคฺคเหสิ ตสฺมึ
วตฺถุสฺมึ เอกา ปญฺญตฺติ เทฺว อนุปฺปญฺญตฺติโย ฉนฺนํ
อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ เป
สนฺตํ ภิกฺขุํ อนาปุจฺฉา วิกาเล คามํ ปวิสนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู สนฺตํ ภิกฺขุํ อนาปุจฺฉา วิกาเล คามํ ปวิสึสุ




ตสฺมึ วตฺถุสฺมึ เอกา ปญฺญตฺติ ติสฺโส อนุปฺปญฺญตฺติโย
ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ กฐินเก เป
อฏฺฐิมยํ วา ทนฺตมยํ วา วิสาณมยํ วา สูจิฆรํ
การาเปนฺตสฺส ปาจิตฺติยํ กตฺถ ปญฺญตฺตนฺติ สกฺเกสุ ปญฺญตฺตํ
กํ อารพฺภาติ สมฺพหุเล ภิกฺขู อารพฺภ กิสฺมึ วตฺตุสฺมินฺติ
สมฺพหุลา ภิกฺขู น มตฺตํ ชานิตฺวา พหู สูจิฆเร วิญฺญาเปสุํ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ฉหิ สมุฏฺฐาเนหิ สมุฏฺฐาติ เป
ปมาณาติกฺกนฺตํ มญฺจํ วา ปีฐํ วา การาเปนฺตสฺส
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ อายสฺมนฺตํ อุปนนฺทํ สกฺยปุตฺตํ อารพฺภ กิสฺมึ
วตฺถุสฺมินฺติ อายสฺมา อุปนนฺโท สกฺยปุตฺโต อุจฺจํ มญฺจํ
การาเปสิ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ฉหิ สมุฏฺฐาเนหิ สมุฏฺฐาติ เป
มญฺจํ วา ปีฐํ วา ตูโลนทฺธํ การาเปนฺตสฺส ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา
ภิกฺขู มญฺจํปิ ปีฐํปิ ตูโลนทฺธํ การาเปสุํ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ เป



ปมาณาติกฺกนฺตํ นิสีทนํ การาเปนฺตสฺส ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิเย
ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขู อปฺปมาณิกานิ
นิสีทนานิ การาเปสุํ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ เป
ปมาณาติกฺกนฺตํ กณฺฑุปฏิจฺฉาทึ การาเปนฺตสฺส ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา
ภิกฺขู อปฺปมาณิกาโย กณฺฑุปฏิจฺฉาทิโย ธาเรสุํ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ เป
ปมาณาติกฺกนฺตํ วสฺสิกสาฏิกํ การาเปนฺตสฺส ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา
ภิกฺขู อปฺปมาณิกาโย วสฺสิกสาฏิกาโย ธาเรสุํ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ เป
สุคตจีวรปฺปมาณํ จีวรํ การาเปนฺตสฺส ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ อายสฺมนฺตํ



นนฺทํ อารพฺภ กิสฺมึ วตฺถุสฺมินฺติ อายสฺมา นนฺโท สุคตจีวรปฺปมาณํ
จีวรํ ธาเรสิ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ เป
ราชวคฺโค นวโม
ตสฺสุทฺทานํ
อนฺเตปุรญฺจ อุคฺคเณฺห อนาปุจฺฉา ปเวสเน
สูจิฆรญฺจ มญฺจญฺจ ตูโลนทฺธํ นิสีทนํ
กณฺฑุวสฺสิกสาฏิกํ ปมาณํ จีวรํ ธารยีติ
เทฺวนวุติ ปาจิตฺติยา นิฏฺฐิตา
เตสํ วคฺคานํ อุทฺทานํ
มุสา ภูตญฺจ โอวาโท โภชนาเจลเกน จ
สุรา สปฺปาณกา ธมฺโม ราชวคฺเคน เต นวาติ

ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
อญฺญาติกาย ภิกฺขุนิยา อนฺตรฆรํ ปวิฏฺฐาย หตฺถโต ขาทนียํ
วา โภชนียํ วา สหตฺถา ปฏิคฺคเหตฺวา ภุญฺชนฺตสฺส ปาฏิเทสนียํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ




อญฺญตรํ ภิกฺขุํ อารพฺภ กิสฺมึ วตฺถุสฺมินฺติ อญฺญตโร
ภิกฺขุ อญฺญาติกาย ภิกฺขุนิยา อนฺตรฆรํ ปวิฏฺฐาย หตฺถโต อามิสํ
ปฏิคฺคเหสิ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ สิยา กายโต สมุฏฺฐาติ
น วาจโต น จิตฺตโต สิยา กายโต จ จิตฺตโต จ สมุฏฺฐาติ
น วาจโต เป
ภิกฺขุนิยา โวสาสนฺติยา น นิวาเรตฺวา ภุญฺชนฺตสฺส
ปาฏิเทสนียํ กตฺถ ปญฺญตฺตนฺติ ราชคเห ปญฺญตฺตํ กํ
อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู ภิกฺขุนิยา โวสาสนฺติยา น นิวาเรสุํ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ
สมุฏฺฐาเนหิ สมุฏฺฐาติ สิยา กายโต จ วาจโต จ สมุฏฺฐาติ
น จิตฺตโต สิยา กายโต จ วาจโต จ จิตฺตโต จ สมุฏฺฐาติ เป
เสกฺขสมฺมเตสุ กุเลสุ ขาทนียํ วา โภชนียํ วา สหตฺถา
ปฏิคฺคเหตฺวา ภุญฺชนฺตสฺส ปาฏิเทสนียํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สมฺพหุเล ภิกฺขู อารพฺภ
กิสฺมึ วตฺถุสฺมินฺติ สมฺพหุลา ภิกฺขู น มตฺตํ ชานิตฺวา ปฏิคฺคเหสุํ
ตสฺมึ วตฺถุสฺมึ เอกา ปญฺญตฺติ เทฺว อนุปฺปญฺญตฺติโย
ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ สิยา
กายโต สมุฏฺฐาติ น วาจโต น จิตฺตโต สิยา กายโต จ



จิตฺตโต จ สมุฏฺฐาติ น วาจโต เป
อารญฺญเกสุ เสนาสเนสุ ปุพเพ อปฺปฏิสํวิทิตํ ขาทนียํ
วา โภชนียํ วา อชฺฌาราเม สหตฺถา ปฏิคฺคเหตฺวา ภุญฺชนฺตสฺส
ปาฏิเทสนียํ กตฺถ ปญฺญตฺตนฺติ สกฺเกสุ ปญฺญตฺตํ กํ
อารพฺภาติ สมฺพหุเล ภิกฺขู อารพฺภ กิสฺมึ วตฺถุสฺมินฺติ
สมฺพหุลา ภิกฺขู อาราเม โจเร ปฏิวสนฺเต นาโรเจสุํ ตสฺมึ
วตฺถุสฺมึ เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ สิยา กายโต
จ วาจโต จ สมุฏฺฐาติ น จิตฺตโต สิยา กายโต จ วาจโต
จ จิตฺตโต จ สมุฏฺฐาติ เป
จตฺตาโร ปาฏิเทสนียา นิฏฺฐิตา
ตสฺสุทฺทานํ
อญฺญาติกาย โวสาสํ เสกฺขอารญฺญเกน จ
ปาฏิเทสนียา จตฺตาโร สมฺพุทฺเธน ปกาสิตาติ

ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
อนาทริยํ ปฏิจฺจ ปุรโต วา ปจฺฉโต วา โอลมฺเพนฺเตน นิวาเสนฺตสฺส
ทุกฺกฏํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู ปุรโตปิ ปจฺฉโตปิ โอลมฺเพนฺตา นิวาเสสุํ


ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ กายโต จ จิตฺตโต จ สมุฏฺฐาติ
น วาจโต เป
อนาทริยํ ปฏิจฺจ ปุรโต วา ปจฺฉโต วา โอลมฺเพนฺเตน
ปารุปนฺตสฺส ทุกฺกฏํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู ปุรโตปิ ปจฺฉโตปิ โอลมฺเพนฺตา ปารุปึสุ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ กายโต จ จิตฺตโต จ สมุฏฺฐาติ
น วาจโต เป
อนาทริยํ ปฏิจฺจ กายํ วิวริตฺวา อนฺตรฆเร คจฺฉนฺตสฺส
ทุกฺกฏํ เป ฉพฺพคฺคิยา ภิกฺขู กายํ วิวริตฺวา อนฺตรฆเร
คจฺฉึสุ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ ปฐมปาราชิเก
อนาทริยํ ปฏิจฺจ กายํ วิวริตฺวา อนฺตรฆเร นิสีทนฺตสฺส
ทุกฺกฏํ เป ฉพฺพคฺคิยา ภิกฺขู กายํ ววริตฺวา อนฺตรฆเร
นิสีทึสุ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ ปฐมปาราชิเก
อนาทริยํ ปฏิจฺจ หตฺถํ วา ปาทํ วา กีฬาเปนฺเตน
อนฺตรฆเร คจฺฉนฺตสฺส ทุกฺกฏํ เป ฉพฺพคฺคิยา ภิกฺขู หตฺถมฺปิ



ปาทมฺปิ กีฬาเปนฺตา อนฺตรฆเร คจฺฉึสุ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ หตฺถํ วา ปาทํ วา กีฬาเปนฺเตน
อนฺตรฆเร นิสีทนฺตสฺส ทุกฺกฏํ เป ฉพฺพคฺคิยา ภิกฺขู หตฺถมฺปิ
ปาทมฺปิ กีฬาเปนฺตา อนฺตรฆเร นิสีทึสุ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ ตหํ ตหํ โอโลเกนฺเตน อนฺตรฆเร
คจฺฉนฺตสฺส ทุกฺกฏํ เป ฉพฺพคฺคิยา ภิกฺขู ตหํ ตหํ โอโลเกนฺตา
อนฺตรฆเร คจฺฉึสุ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ ปฐมปาราชิเก
อนาทริยํ ปฏิจฺจ ตหํ ตหํ โอโลเกนฺเตน อนฺตรฆเร
นิสีทนฺตสฺส ทุกฺกฏํ เป ฉพฺพคฺคิยา ภิกฺขู ตหํ ตหํ โอโลเกนฺตา
อนฺตรฆเร นิสีทึสุ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ
ปฐมปาราชิเก เป
อนาทริยํ ปฏิจฺจ อุกฺขิตฺตกาย อนฺตรฆเร คจฺฉนฺตสฺส
ทุกฺกฏํ เป ฉพฺพคฺคิยา ภิกฺขู อุกฺขิตฺตกาย อนฺตรฆเร คจฺฉึสุ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ


เอเกน สมุฏฺฐาเนน สมุฏฺฐาติ ปฐมปาราชิเก
อนาทริยํ ปฏิจฺจ อุกฺขิตฺตกาย อนฺตรฆเร นิสีทนฺตสฺส
ทุกฺกฏํ เป ฉพฺพคฺคิยา ภิกฺขู อุกฺขิตฺตกาย อนฺตรฆเร นิสีทึสุ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ ปฐมปาราชิเก
ปริมณฺฑลวคฺโค ปฐโม
อนาทริยํ ปฏิจฺจ อุชฺชคฺฆิกาย อนฺตรฆเร คจฺฉนฺตสฺส
ทุกฺกฏํ เป ฉพฺพคฺคิยา ภิกฺขู มหาหสิตํ หสนฺตา อนฺตรฆเร
คจฺฉึสุ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ กายโต จ วาจโต
จ จิตฺตโต จ สมุฏฺฐาติ
อนาทริยํ ปฏิจฺจ อุชฺชคฺฆิกาย อนฺตรฆเร นิสีทนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ กายโต จ วาจโต จ จิตฺตโต จ สมุฏฺฐาติ
อนาทริยํ ปฏิจฺจ อุจฺจาสทฺทํ มหาสทฺทํ กโรนฺเตน
อนฺตรฆเร คจฺฉนฺตสฺส ทุกฺกฏํ เป ฉพฺพคฺคิยา ภิกฺขู อุจฺจาสทฺทํ
มหาสทฺทํ กโรนฺตา อนฺตรฆเร คจฺฉึสุ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ สมนุภาสนาย
อนาทริยํ ปฏิจฺจ อุจฺจาสทฺทํ มหาสทฺทํ กโรนฺเตน


อนฺตรฆเร นิสีทนฺตสฺส ทุกฺกฏํ เป เอกา ปญฺญตฺติ เป
เอเกน สมุฏฺฐาเนน สมุฏฺฐาติ สมนุภาสนาย
อนาทริยํ ปฏิจฺจ กายปฺปจาลกํ อนฺตรฆเร คจฺฉนฺตสฺส
ทุกฺกฏํ เป ฉพฺพคฺคิยา ภิกฺขู กายปฺปจาลกํ อนฺตรฆเร คจฺฉึสุ
ตสฺมึ วตฺถุสฺมึ เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ กายปฺปจาลกํ อนฺตรฆเร นิสีทนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ พาหุปฺปจาลกํ อนฺตรฆเร คจฺฉนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ พาหุปฺปจาลกํ อนฺตรฆเร นิสีทนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ สีสปฺปจาลกํ อนฺตรฆเร คจฺฉนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ สีสปฺปจาลกํ อนฺตรฆเร นิสีทนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน


สมุฏฺฐาติ ปฐมปาราชิเก
อุชฺชคฺฆิกวคฺโค ทุติโย
อนาทริยํ ปฏิจฺจ ขมฺภกเตน อนฺตรฆเร คจฺฉนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ ขมฺภกเตน อนฺตรฆเร นิสีทนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ โอคุณฺฐิเตน อนฺตรฆเร คจฺฉนฺตสฺส
ทุกฺกฏํ เป ฉพฺพคฺคิยา ภิกฺขู สสีสกํ ปารุปิตฺวา อนฺตรฆเร
คจฺฉึสุ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ ปฐมปาราชิเก
อนาทริยํ ปฏิจฺจ โอคุณฺฐิเตน อนฺตรฆเร นิสีทนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ อุกฺกุฏิกาย อนฺตรฆเร คจฺฉนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ ปลฺลตฺถิกาย อนฺตรฆเร นิสีทนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน


สมุฏฺฐาติ ปฐมปาราชิเก
อนาทริยํ ปฏิจฺจ อสกฺกจฺจํ ปิณฺฑปาตํ ปฏิคฺคณฺหนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ ตหํ ตหํ โอโลเกนฺเตน ปิณฺฑปาตํ
ปฏิคฺคณฺหนฺตสฺส ทุกฺกฏํ เป เอกา ปญฺญตฺติ เป เอเกน
สมุฏฺฐาเนน สมุฏฺฐาติ ปฐมปาราชิเก
อนาทริยํ ปฏิจฺจ สูปญฺเญว พหุํ ปฏิคฺคณฺหนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ ถูปีกตํ ปิณฺฑปาตํ ปฏิคฺคณฺหนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
ขมฺภกตวคฺโค ตติโย
อนาทริยํ ปฏิจฺจ อสกฺกจฺจํ ปิณฺฑปาตํ ภุญฺชนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ ตหํ ตหํ โอโลเกนฺเตน ปิณฺฑปาตํ
ภุญฺชนฺตสฺส ทุกฺกฏํ เป เอกา ปญฺญตฺติ เป เอเกน
สมุฏฺฐาเนน สมุฏฺฐาติ ปฐมปาราชิเก


อนาทริยํ ปฏิจฺจ ตหํ ตหํ โอมสนฺเตน ปิณฺฑปาตํ
ภุญฺชนฺตสฺส ทุกฺกฏํ เป เอกา ปญฺญตฺติ เป เอเกน
สมุฏฺฐาเนน สมุฏฺฐาติ ปฐมปาราชิเก
อนาทริยํ ปฏิจฺจ สูปญฺเญว พหุํ ภุญฺชนฺตสฺส ทุกฺกฏํ
เป เอกา ปญฺญตฺติ เป เอเกน สมุฏฺฐาเนน สสุฏฺฐาติ
ปฐมปาราชิเก
อนาทริยํ ปฏิจฺจ ถูปโต โอมทฺทิตฺวา ปิณฺฑปาตํ
ภุญฺชนฺตสฺส ทุกฺกฏํ เป เอกา ปญฺญตฺติ เป เอเกน
สมุฏฺฐาเนน สมุฏฺฐาติ ปฐมปาราชิเก
อนาทริยํ ปฏิจฺจ สูปํ วา พฺยญฺชนํ วา โอทเนน
ปฏิจฺฉาเทนฺตสฺส ทุกฺกฏํ เป เอกา ปญฺญตฺติ เป เอเกน
สมุฏฺฐาเนน สมุฏฺฐาติ ปฐมปาราชิเก
อนาทริยํ ปฏิจฺจ สูปํ วา โอทนํ วา อตฺตโน อตฺถาย
วิญฺญาเปตฺวา ภุญฺชนฺตสฺส ทุกฺกฏํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ กิสฺมึ
วตฺถุสฺมินฺติ ฉพฺพคฺคิยา ภิกฺขู สูปมฺปิ โอทนมฺปิ อตฺตโน
อตฺถาย วิญฺญาเปตฺวา ภุญฺชึสุ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ สิยา กายโต จ จิตฺตโต จ สมุฏฺฐาติ น วาจโต
สิยา กายโต จ วาจโต จ จิตฺตโต จ สมุฏฺฐาติ



อนาทริยํ ปฏิจฺจ อุชฺฌานสญฺญินา ปเรสํ ปตฺตํ
โอโลเกนฺตสฺส ทุกฺกฏํ เป เอกา ปญฺญตฺติ เป เอเกน
สมุฏฺฐาเนน สมุฏฺฐาติ ปฐมปาราชิเก
อนาทริยํ ปฏิจฺจ มหนฺตํ กพฬํ กโรนฺตสฺส ทุกฺกฏํ
เป เอกา ปญฺญตฺติ เป เอเกน สมุฏฺฐาเนน สมุฏฺฐาติ
ปฐมปาราชิเก
อนาทริยํ ปฏิจฺจ ทีฆํ อาโลปํ กโรนฺตสฺส ทุกฺกฏํ
เป เอกา ปญฺญตฺติ เป เอเกน สมุฏฺฐาเนน สมุฏฺฐาติ
ปฐมปาราชิเก
ปิณฺฑปาตวคฺโค จตุตฺโถ
อนาทริยํ ปฏิจฺจ อนาหเฏ กพเฬ มุขทฺวารํ วิวรนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ ปฐมปาราชิเก
อนาทริยํ ปฏิจฺจ ภุญฺชมาเนน สพฺพํ หตฺถํ มุเข
ปกฺขิปนฺตสฺส ทุกฺกฏํ เป เอกา ปญฺญตฺติ เป เอเกน
สมุฏฺฐาเนน สมุฏฺฐาติ ปฐมปาราชิเก
อนาทริยํ ปฏิจฺจ สกพเฬน มุเขน พฺยาหรนฺตสฺส
ทุกฺกฏํ เป เอกา ปญฺญตฺติ เป เอเกน สมุฏฺฐาเนน
สมุฏฺฐาติ กายโต จ วาจโต จ จิตฺตโต จ สมุฏฺฐาติ
อนาทริยํ ปฏิจฺจ ปิณฺฑุกฺเขปกํ ภุญฺชนฺตสฺส ทุกฺกฏํ


เป เอกา ปญฺญตฺติ เป เอเกน สมุฏฺฐาเนน สมุฏฺฐาติ
ปฐมปาราชิเก
อนาทริยํ ปฏิจฺจ กพฬาวจฺเฉทกํ ภุญฺชนฺตสฺส ทุกฺกฏํ
เป เอกา ปญฺญตฺติ เป เอเกน สมุฏฺฐาเนน สมุฏฺฐาติ
ปฐมปาราชิเก
อนาทริยํ ปฏิจฺจ อวคณฺฑการกํ ภุญฺชนฺตสฺส ทุกฺกฏํ
เป เอกา ปญฺญตฺติ เป เอเกน สมุฏฺฐาเนน สมุฏฺฐาติ
ปฐมปาราชิเก
อนาทริยํ ปฏิจฺจ หตฺถนิทฺธูนกํ ภุญฺชนฺตสฺส ทุกฺกฏํ
เป เอกา ปญฺญตฺติ เป เอกา สมุฏฺฐาเนน สมุฏฺฐาติ
ปฐมปาราชิเก
อนาทริยํ ปฏิจฺจ สิตฺถาวการกํ ภุญฺชนฺตสฺส ทุกฺกฏํ
เป เอกา ปญฺญตฺติ เป เอเกน สมุฏฺฐาเนน สมุฏฺฐาติ
ปฐมปาราชิเก
อนาทริยํ ปฏิจฺจ ชิวฺหานิจฺฉารกํ ภุญฺชนฺตสฺส ทุกฺกฏํ
เป เอกา ปญฺญตฺติ เป เอเกน สมุฏฺฐาเนน สมุฏฺฐาติ
ปฐมปาราชิเก
อนาทริยํ ปฏิจฺจ จปุจปุการกํ ภุญฺชนฺตสฺส ทุกฺกฏํ
เป เอกา ปญฺญตฺติ เป เอเกน สมุฏฺฐาเนน สมุฏฺฐาติ
ปฐมปาราชิเก


กพฬวคฺโค ปญฺจโม
อนาทริยํ ปฏิจฺจ สุรุสุรุการกํ ภุญฺชนฺตสฺส ทุกฺกฏํ กตฺถ
ปญฺญตฺตนฺติ โกสมฺพิยา ปญฺญตฺตํ กํ อารพฺภาติ สมฺพหุเล
ภิกฺขู อารพฺภ กสฺมึ วตฺถุสฺมินฺติ สมฺพหุลา ภิกฺขู สุรุสุรุการกํ
ขีรํ ปิวึสุ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ ปฐมปาราชิเก
อนาทริยํ ปฏิจฺจ หตฺถนิลฺเลหกํ ภุญฺชนฺตสฺส ทุกฺกฏํ
เป เอกา ปญฺญตฺติ เป เอเกน สมุฏฺฐาเนน สมุฏฺฐาติ
ปฐมปาราชิเก
อนาทริยํ ปฏิจฺจ ปตฺตนิลฺเลหกํ ภุญฺชนฺตสฺส ทุกฺกฏํ
เป เอกา ปญฺญตฺติ เป เอเกน สมุฏฺฐาเนน สมุฏฺฐาติ
ปฐมปาราชิเก
อนาทริยํ ปฏิจฺจ โอฏฺฐนิลฺเลหกํ ภุญฺชนฺตสฺส ทุกฺกฏํ
เป เอกา ปญฺญตฺติ เป เอเกน สมุฏฺฐาเนน สมุฏฺฐาติ
ปฐมปาราชิเก
อนาทริยํ ปฏิจฺจ สามิเสน หตฺเถน ปานียถาลกํ ปฏิคฺคณฺหนฺตสฺส
ทุกฺกฏํ กตฺถ ปญฺญตฺตนฺติ ภคฺเคสุ ปญฺญตฺตํ
กํ อารพฺภาติ สมฺพหุเล ภิกฺขู อารพฺภ กิสฺมึ วตฺถุสฺมินฺติ
สมฺพหุลา ภิกฺขู สามิเสน หตฺเถน ปานียถาลกํ ปฏิคฺคเหสุํ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ เอเกน


สมุฏฺฐาเนน สมุฏฺฐาติ กายโต จ จิตฺตโต จ สมุฏฺฐาติ น
วาจโต
อนาทริยํ ปฏิจฺจ สสิตฺถกํ ปตฺตโธวนํ อนฺตรฆเร
ฉฑฺเฑนฺตสฺส ทุกฺกฏํ กตฺถ ปญฺญตฺตนฺติ ภคฺเคสุ ปญฺญตฺตํ
กํ อารพฺภาติ สมฺพหุเล ภิกฺขู อารพฺภ กิสฺมึ วตฺถุสฺมินฺติ
สมฺพหุลา ภิกฺขู สสิตฺถกํ ปตฺตโธวนํ อนฺตรฆเร ฉฑฺเฑสุํ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ เอเกน
สมุฏฺฐาเนน สมุฏฺฐาติ กายโต จ จิตฺตโต จ สมุฏฺฐาติ น
วาจโต
อนาทริยํ ปฏิจฺจ ฉตฺตปาณิสฺส ธมฺมํ เทเสนฺตสฺส ทุกฺกฏํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ ฉพฺพคฺคิยา
ภิกฺขู ฉตฺตปาณิสฺส ธมฺมํ เทเสสุํ ตสฺมึ วตฺถุสฺมึ เอกา
ปญฺญตฺติ เอกา อนุปฺปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ วาจโต จ จิตฺตโต จ สมุฏฺฐาติ
น กายโต
อนาทริยํ ปฏิจฺจ ทณฺฑปาณิสฺส ธมฺมํ เทเสนฺตสฺส
ทุกฺกฏํ เป เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ วาจโต จ
จิตฺตโต จ สมุฏฺฐาติ น กายโต


อนาทริยํ ปฏิจฺจ สตฺถปาณิสฺส ธมฺมํ เทเสนฺตสฺส
ทุกฺกฏํ เป เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ วาจโต จ
จิตฺตโต จ สมุฏฺฐาติ น กายโต
อนาทริยํ ปฏิจฺจ อาวุธปาณิสฺส ธมฺมํ เทเสนฺตสฺส
ทุกฺกฏํ เป เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ วาจโต จ
จิตฺตโต จ สมุฏฺฐาติ น กายโต
สุรุสุรุวคฺโค ฉฏฺโฐ
อนาทริยํ ปฏิจฺจ ปาทุการูฬฺหสฺส ธมฺมํ เทเสนฺตสฺส
ทุกฺกฏํ เป เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ วาจโต จ
จิตฺตโต จ สมุฏฺฐาติ น กายโต
อนาทริยํ ปฏิจฺจ อุปาหนารูฬฺหสฺส ธมฺมํ เทเสนฺตสฺส
ทุกฺกฏํ เป เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ วาจโต จ
จิตฺตโต จ สมุฏฺฐาติ น กายโต
อนาทริยํ ปฏิจฺจ ยานคตสฺส ธมฺมํ เทเสนฺตสฺส ทุกฺกฏํ
เป เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ วาจโต จ จิตฺตโต จ


สมุฏฺฐาติ น กายโต
อนาทริยํ ปฏิจฺจ สยนคตสฺส ธมฺมํ เทเสนฺตสฺส ทุกฺกฏํ
เป เอกา ปญฺญตฺติ เอกา อนุปฺปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ วาจโต จ จิตฺตโต จ
สมุฏฺฐาติ น กายโต
อนาทริยํ ปฏิจฺจ ปลฺลตฺถิกาย นิสินฺนสฺส ธมฺมํ เทเสนฺตสฺส
ทุกฺกฏํ เป เอกา ปญฺญตฺติ เอกา อนุปฺปญฺญตฺติ
ฉนฺนํ อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ วาจโต จ
จิตฺตโต จ สมุฏฺฐาติ น กายโต
อนาทริยํ ปฏิจฺจ เวฐิตสีสสฺส ธมฺมํ เทเสนฺตสฺส
ทุกฺกฏํ เป เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ วาจโต จ
จิตฺตโต จ สมุฏฺฐาติ น กายโต
อนาทริยํ ปฏิจฺจ โอคุณฺฐิตสีสสฺส ธมฺมํ เทเสนฺตสฺส
ทุกฺกฏํ เป เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ วาจโต จ
จิตฺตโต จ สมุฏฺฐาติ น กายโต
อนาทริยํ ปฏิจฺจ ฉมายํ นิสีทิตฺวา อาสเน นิสินฺนสฺส
ธมฺมํ เทเสนฺตสฺส ทุกฺกฏํ เป เอกา ปญฺญตฺติ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน


สมุฏฺฐาติ วาจโต จ จิตฺตโต จ สมุฏฺฐาติ น กายโต
อนาทริยํ ปฏิจฺจ นีเจ อาสเน นิสีทิตฺวา อุจฺเจ อาสเน
นิสีนฺนสฺส ธมฺมํ เทเสนฺตสฺส ทุกฺกฏํ เป เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ วาจโต จ จิตฺตโต จ สมุฏฺฐาติ น กายโต
อนาทริยํ ปฏิจฺจ ฐิเตน นิสินฺนสฺส ธมฺมํ เทเสนฺตสฺส
ทุกฺกฏํ เป เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ วาจโต จ
จิตฺตโต จ สมุฏฺฐาติ น กายโต
อนาทริยํ ปฏิจฺจ ปจฺฉโต คจฺฉนฺเตน ปุรโต คจฺฉนฺตสฺส
ธมฺมํ เทเสนฺตสฺส ทุกฺกฏํ เป เอกา ปญฺญตฺติ เอกา
อนุปฺปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ กายโต จ วาจโต จ จิตฺตโต จ สมุฏฺฐาติ
อนาทริยํ ปฏิจฺจ อุปฺปเถน คจฺฉนฺเตน ปเถน คจฺฉนฺตสฺส
ธมฺมํ เทเสนฺตสฺส ทุกฺกฏํ เป เอกา ปญฺญตฺติ เอกา
อนุปฺปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ กายโต จ วาจโต จ จิตฺตโต จ สมุฏฺฐาติ
อนาทริยํ ปฏิจฺจ ฐิเตน อุจฺจารํ วา ปสฺสาวํ วา
กโรนฺตสฺส ทุกฺกฏํ เป เอกา ปญฺญตฺติ เอกา อนุปฺปญฺญตฺติ
ฉนฺนํ อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ



กายโต จ จิตฺตโต จ สมุฏฺฐาติ น วาจโต
อนาทริยํ ปฏิจฺจ หริเต อุจฺจารํ วา ปสฺสาวํ วา
เขฬํ วา กโรนฺตสฺส ทุกฺกฏํ เป เอกา ปญฺญตฺติ เอกา
อนุปฺปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ กายโต จ จิตฺตโต จ สมุฏฺฐาติ น วาจโต
อนาทริยํ ปฏิจฺจ อุทเก อุจฺจารํ วา ปสฺสาวํ วา เขฬํ
วา กโรนฺตสฺส ทุกฺกฏํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ฉพฺพคฺคิเย ภิกฺขู อารพฺภ กิสฺมึ
วตฺถุสฺมินฺติ ฉพฺพคฺคิยา ภิกฺขู อุทเก อุจฺจารมฺปิ ปสฺสาวมฺปิ เขฬมฺปิ
อกํสุ ตสฺมึ วตฺถุสฺมึ เอกา ปญฺญตฺติ เอกา อนุปฺปญฺญตฺติ
ฉนฺนํ อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ กายโต
จ จิตฺตโต จ สมุฏฺฐาติ น วาจโต
ปาทุกวคฺโค สตฺตโม
ปญฺจสตฺตติ เสขิยา นิฏฺฐิตา
มหาวิภงฺเค กตฺถปญฺญตฺติวารํ นิฏฺฐิตํ

ตสฺสุทฺทานํ
ปริมณฺฑลํ ปฏิจฺฉนฺนํ สุสํวุโตกฺขิตฺตจกฺขุนา
อุกฺขิตฺโตชฺชคฺฆิกา สทฺโท ตโย เจว ปจาลนา
ขมฺภํ โอคุณฺฐิโต เจว กุฏิ ปลฺลตฺถิกาย จ



สกฺกจฺจํ ปตฺตสญฺญี จ สมสูปํ สมติตฺติกํ
สกฺกจฺจํ ปตฺตสญฺญี จ สปทานํ สมสูปกํ
ถูปโต จ ปฏิจฺฉนฺนํ วิญฺญตฺตุชฺฌานสญฺญินา
น มหนฺตํ มณฺฑลํ ทฺวารํ สพฺพหตฺถํ น พฺยาหเร
อุกฺเขโป เฉทนา คณฺโฑ ธูนํ สิตฺถาวการกํ
ชิวฺหานิจฺฉารกญฺเจว จปุจปุ สุรุสุรุ
หตฺโถ ปตฺโต จ โอฏฺโฐ จ สามิสํ สิตฺถเกน จ
ฉตฺตปาณิสฺส สทฺธมฺมํ น เทเสนฺติ ตถาคตา
เอวเมว ทณฺฑปาณิสฺส สตฺถอาวุธปาณินํ
ปาทุกา อุปาหนา เจว ยานเสยฺยาคตสฺส จ
ปลฺลตฺถิกานิสินฺนสฺส เวฐิโตคุณฺฐิตสฺส จ
ฉมานีจาสเน ฐาเน ปจฺฉโต อุปฺปเถน จ
ฐิตเกน น กาตพฺพํ หริเต อุทกมฺหิ จาติ
เตสํ วคฺคานํ อุทฺทานํ
ปริมณฺฑลํ อุชฺชคฺฆิ ขมฺภํ ปิณฺฑํ ตเถว จ
กพฬา สุรุสุรุ จ ปาทุเกน จ สตฺตมาติ

เมถุนํ ธมฺมํ ปฏิเสวนฺโต กติ อาปตฺติโย อาปชฺชติ
เมถุนํ ธมฺมํ ปฏิเสวนฺโต ติสฺโส อาปตฺติโย อาปชฺชติ อกฺขายิเต
สรีเร เมถุนํ ธมฺมํ ปฏิเสวติ อาปตฺติ ปาราชิกสฺส เยภุยฺเยน


ขายิเต สรีเร เมถุนํ ธมฺมํ ปฏิเสวติ อาปตฺติ ถุลฺลจฺจยสฺส
วิวฏกเต มุเข อจฺฉุปนฺตํ องฺคชาตํ ปเวเสติ อาปตฺติ ทุกฺกฏสฺส
เมถุนํ ธมฺมํ ปฏิเสวนฺโต อิมา ติสฺโส อาปตฺติโย อาปชฺชติ
อทินฺนํ อาทิยนฺโต กติ อาปตฺติโย อาปชฺชติ อทินฺนํ
อาทิยนฺโต ติสฺโส อาปตฺติโย อาปชฺชติ ปญฺจมาสกํ วา อติเรกปญฺจมาสกํ
วา อคฺฆนกํ อทินฺนํ เถยฺยสงฺขาตํ อาทิยติ อาปตฺติ
ปาราชิกสฺส อติเรกมาสกํ วา อูนปญฺจมาสกํ วา อคฺฆนกํ อทินฺนํ
เถยฺยสงฺขาตํ อาทิยติ อาปตฺติ ถุลฺลจฺจยสฺส มาสกํ วา อูนมาสกํ
วา อคฺฆนกํ อทินฺนํ เถยฺยสงฺขาตํ อาทิยติ อาปตฺติ ทุกฺกฏสฺส
อทินฺนํ อาทิยนฺโต อิมา ติสฺโส อาปตฺติโย อาปชฺชติ
สญฺจิจฺจ มนุสฺสวิคฺคหํ ชีวิตา โวโรเปนฺโต กติ อาปตฺติโย
อาปชฺชติ สญฺจิจฺจ มนุสฺสวิคฺคหํ ชีวิตา โวโรเปนฺโต ติสฺโส
อาปตฺติโย อาปชฺชติ มนุสฺสํ โอทิสฺส โอปาตํ ขนติ ปปติตฺวา
มริสฺสตีติ อาปตฺติ ทุกฺกฏสฺส ปปติเต ทุกฺขา เวทนา อุปฺปชฺชติ
อาปตฺติ ถุลฺลจฺจยสฺส มรติ อาปตฺติ ปาราชิกสฺส สญฺจิจฺจ
มนุสฺสวิคฺคหํ ชีวิตา โวโรเปนฺโต อิมา ติสฺโส อาปตฺติโย อาปชฺชติ
อสนฺตํ อภูตํ อุตฺตริมนุสฺสธมฺมํ อุลฺลปนฺโต กติ อาปตฺติโย
อาปชฺชติ อสนฺตํ อภูตํ อุตฺตริมนุสฺสธมฺมํ อุลฺลปนฺโต
ติสฺโส อาปตฺติโย อาปชฺชติ ปาปิจฺโฉ อิจฺฉาปกโต อสนฺตํ
อภูตํ อุตฺตริมนุสฺสธมฺมํ อุลฺลปติ อาปตฺติ ปาราชิกสฺส โย เต


วิหาเร วสติ โส ภิกฺขุ อรหาติ ภณติ ปฏิวิชานนฺตสฺส อาปตฺติ
ถุลฺลจฺจยสฺส นปฺปฏิวิชานนฺตสฺส อาปตฺติ ทุกฺกฏสฺส อสนฺตํ
อภูตํ อุตฺตริมนุสฺสธมฺมํ อุลฺลปนฺโต อิมา ติสฺโส อาปตฺติโย
อาปชฺชติ
จตฺตาโร ปาราชิกา นิฏฺฐิตา
อุปกฺกมิตฺวา อสุจึ โมเจนฺโต กติ อาปตฺติโย
อาปชฺชติ อุปกฺกมิตฺวา อสุจึ โมเจนฺโต ติสฺโส อาปตฺติโย
อาปชฺชติ เจเตติ อุปกฺกมติ มุจฺจติ อาปตฺติ สงฺฆาทิเสสสฺส เจเตติ
อุปกฺกมติ น มุจฺจติ อาปตฺติ ถุลฺลจฺจยสฺส ปโยเค ทุกฺกฏํ
มาตุคาเมน สทฺธึ กายสํสคฺคํ สมาปชฺชนฺโต ติสฺโส
อาปตฺติโย อาปชฺชติ กาเยน กายํ อามสติ อาปตฺติ สงฺฆาทิเสสสฺส
กาเยน กายปฏิพทฺธํ อามสติ อาปตฺติ ถุลฺลจฺจยสฺส
กายปฏิพทฺเธน กายปฏิพทฺธํ อามสติ อาปตฺติ ทุกฺกฏสฺส
มาตุคามํ ทุฏฺฐุลฺลาหิ วาจาหิ โอภาสนฺโต ติสฺโส
อาปตฺติโย อาปชฺชติ วจฺจมคฺคํ ปสฺสาวมคฺคํ อาทิสฺส วณฺณมฺปิ
ภณติ อวณฺณมฺปิ ภณติ อาปตฺติ สงฺฆาทิเสสสฺส วจฺจมคฺคํ
ปสฺสาวมคฺคํ ฐเปตฺวา อธกฺขกํ อุพฺภชานุมณฺฑลํ อาทิสฺส วณฺณมฺปิ
ภณติ อวณฺณมฺปิ ภณติ อาปตฺติ ถุลฺลจฺจยสฺส กายปฏิพทฺธํ
อาทิสฺส วณฺณมฺปิ ภณติ อวณฺณมฺปิ ภณติ อาปตฺติ ทุกฺกฏสฺส
อตฺตกามปาริจริยาย วณฺณํ ภาสนฺโต ติสฺโส อาปตฺติโย


อาปชฺชติ มาตุคามสฺส สนฺติเก อตฺตกามปาริจริยาย วณฺณํ
ภาสติ อาปตฺติ สงฺฆาทิเสสสฺส ปณฺฑกสฺส สนฺติเก อตฺตกามปาริจริยาย
วณฺณํ ภาสติ อาปตฺติ ถุลฺลจฺจยสฺส ติรจฺฉานคตสฺส
สนฺติเก อตฺตกามปาริจริยาย วณฺณํ ภาสติ อาปตฺติ ทุกฺกฏสฺส
สญฺจริตฺตํ สมาปชฺชนฺโต ติสฺโส อาปตฺติโย อาปชฺชติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
ปฏิคฺคณฺหาติ วีมํสติ น ปจฺจาหรติ อาปตฺติ ถุลฺลจฺจยสฺส
ปฏิคฺคณฺหาติ น วีมํสติ น ปจฺจาหรติ อาปตฺติ ทุกฺกฏสฺส
สญฺญาจิกาย กุฏึ การาเปนฺโต ติสฺโส อาปตฺติโย
อาปชฺชติ การาเปติ ปโยเค ทุกฺกฏํ เอกปิณฺเฑ อนาคเต
อาปตฺติ ถุลฺลจฺจยสฺส ตสฺมึ ปิณฺเฑ อาคเต อาปตฺติ สงฺฆาทิเสสสฺส
มหลฺลกํ วิหารํ การาเปนฺโต ติสฺโส อาปตฺติโย
อาปชฺชติ การาเปติ ปโยเค ทุกฺกฏํ เอกปิณฺเฑ อนาคเต
อาปตฺติ ถุลฺลจฺจยสฺส ตสฺมึ ปิณฺเฑ อาคเต อาปตฺติ สงฺฆาทิเสสสฺส
ภิกฺขุํ อมูลเกน ปาราชิเกน ธมฺเมน อนุทฺธํเสนฺโต ติสฺโส
อาปตฺติโย อาปชฺชติ อโนกาสํ การาเปตฺวา จาวนาธิปฺปาโย
วเทติ อาปตฺติ สงฺฆาทิเสเสน ทุกฺกฏสฺส โอกาสํ การาเปตฺวา
อกฺโกสาธิปฺปาโย วเทติ อาปตฺติ โอมสวาทสฺส
ภิกฺขุํ อญฺญภาคิยสฺส อธิกรณสฺส กิญฺจิ เทสํ เลสมตฺตํ
อุปาทาย ปาราชิเกน ธมฺเมน อนุทฺธํเสนฺโต ติสฺโส อาปตฺติโย



อาปชฺชติ อโนกาสํ การาเปตฺวา จาวนาธิปฺปาโย วเทติ อาปตฺติ
สงฺฆาทิเสเสน ทุกฺกฏสฺส โอกาสํ การาเปตฺวา อกฺโกสาธิปฺปาโย
วเทติ อาปตฺติ โอมสวาทสฺส
สงฺฆเภทโก ภิกฺขุ ยาวตติยํ สมนุภาสิยมาโน
นปฺปฏินิสฺสชฺชนฺโต ติสฺโส อาปตฺติโย อาปชฺชติ ญตฺติยา ทุกฺกฏํ
ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ
สงฺฆาทิเสสสฺส
เภทกานุวตฺตกา ภิกฺขู ยาวตติยํ สมนุภาสิยมานา
นปฺปฏินิสฺสชฺชนฺตา ติสฺโส อาปตฺติโย อาปชฺชนฺติ ญตฺติยา ทุกฺกฏํ
ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ
สงฺฆาทิเสสสฺส
ทุพฺพโจ ภิกฺขุ ยาวตติยํ สมนุภาสิยมาโน นปฺปฏินิสฺสชฺชนฺโต
ติสฺโส อาปตฺติโย อาปชฺชติ ญตฺติยา ทุกฺกฏํ
ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ
สงฺฆาทิเสสสฺส
กุลทูสโก ภิกฺขุ ยาวตติยํ สมนุภาสิยมาโน นปฺปฏินิสฺสชฺชนฺโต
ติสฺโส อาปตฺติโย อาปชฺชติ ญตฺติยา ทุกฺกฏํ
ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ
สงฺฆาทิเสสสฺส
เตรส สงฺฆาทิเสสา นิฏฺฐิตา



อติเรกจีวรํ ทสาหํ อติกฺกาเมนฺโต เอกํ อาปตฺตึ
อาปชฺชติ นิสฺสคฺคิยํ ปาจิตฺติยํ
เอกรตฺตึ ติจีวเรน วิปฺปวสนฺโต เอกํ อาปตฺตึ อาปชฺชติ
นิสฺสคฺคิยํ ปาจิตฺติยํ
อกาลจีวรํ ปฏิคฺคเหตฺวา มาสํ อติกฺกาเมนฺโต เอกํ
อาปตฺตึ อาปชฺชติ นิสฺสคฺคิยํ ปาจิตฺติยํ
อญฺญาติกาย ภิกฺขุนิยา ปุราณจีวรํ โธวาเปนฺโต
เทฺว อาปตฺติโย อาปชฺชติ โธวาเปติ ปโยเค ทุกฺกฏํ โธวาปิเต
นิสฺสคฺคิยํ ปาจิตฺติยํ
อญฺญาติกาย ภิกฺขุนิยา หตฺถโต จีวรํ ปฏิคฺคณฺหนฺโต
เทฺว อาปตฺติโย อาปชฺชติ คณฺหาติ ปโยเค ทุกฺกฏํ คหิเต
นิสฺสคฺคิยํ ปาจิตฺติยํ
อญฺญาตกํ คหปตึ วา คหปตานึ วา จีวรํ วิญฺญาเปนฺโต
เทฺว อาปตฺติโย อาปชฺชติ วิญฺญาเปติ ปโยเค ทุกฺกฏํ
วิญฺญาปิเต นิสฺสคฺคิยํ ปาจิตฺติยํ
อญฺญาตกํ คหปตึ วา คหปตานึ วา ตทุตฺตรึ จีวรํ
วิญฺญาเปนฺโต เทฺว อาปตฺติโย อาปชฺชติ วิญฺญาเปติ ปโยเค
ทุกฺกฏํ วิญฺญาปิเต นิสฺสคฺคิยํ ปาจิตฺติยํ
ปุพฺเพ อปฺปวาริโต อญฺญาตกํ คหปติกํ อุปสงฺกมิตฺวา
จีวเร วิกปฺปํ อาปชฺชนฺโต เทฺว อาปตฺติโย อาปชฺชติ วิกปฺปํ


อาปชฺชติ ปโยเค ทุกฺกฏํ วิกปฺปํ อาปนฺเน นิสฺสคฺคิยํ ปาจิตฺติยํ
ปุพฺเพ อปฺปวาริโต อญฺญาตเก คหปติเก อุปสงฺกมิตฺวา
จีวเร วิกปฺปํ อาปชฺชนฺโต เทฺว อาปตฺติโย อาปชฺชติ
วิกปฺปํ อาปชฺชติ ปโยเค ทุกฺกฏํ วิกปฺปํ อาปนฺเน นิสฺสคฺคิยํ
ปาจิตฺติยํ
อติเรกติกฺขตฺตุํ โจทนาย อติเรกฉกฺขตฺตุํ ฐาเนน
จีวรํ อภินิปฺผาเทนฺโต เทฺว อาปตฺติโย อาปชฺชติ อภินิปฺผาเทติ
ปโยเค ทุกฺกฏํ อภินิปฺผาทิเต นิสฺสคฺคิยํ ปาจิตฺติยํ
กฐินวคฺโค ปฐโม
โกสิยมิสฺสกํ สนฺถตํ การาเปนฺโต เทฺว อาปตฺติโย
อาปชฺชติ การาเปติ ปโยเค ทุกฺกฏํ การาปิเต นิสฺสคฺคิยํ
ปาจิตฺติยํ
สุทฺธกาฬกานํ เอฬกโลมานํ สนฺถตํ การาเปนฺโต เทฺว
อาปตฺติโย อาปชฺชติ การาเปติ ปโยเค ทุกฺกฏํ การาปิเต
นิสฺสคฺคิยํ ปาจิตฺติยํ
อนาทยิตฺวา ตุลํ โอทาตานํ ตุลํ โคจริยานํ นวํ
สนฺถตํ การาเปนฺโต เทฺว อาปตฺติโย อาปชฺชติ การาเปติ
ปโยเค ทุกฺกฏํ การาปิเต นิสฺสคฺคิยํ ปาจิตฺติยํ
อนุวสฺสํ สนฺถตํ การาเปนฺโต เทฺว อาปตฺติโย อาปชฺชติ
การาเปติ ปโยเค ทุกฺกฏํ การาปิเต นิสฺสคฺคิยํ ปาจิตฺติยํ


อนาทยิตฺวา ปุราณสนฺถตสฺส สามนฺตา สุคตวิทตฺถึ นวํ
นิสีทนสนฺถตํ การาเปนฺโต เทฺว อาปตฺติโย อาปชฺชติ การาเปติ
ปโยเค ทุกฺกฏํ การาปิเต นิสฺสคฺคิยํ ปาจิตฺติยํ
เอฬกโลมานิ ปฏิคฺคเหตฺวา ติโยชนํ อติกฺกาเมนฺโต เทฺว
อาปตฺติโย อาปชฺชติ ปฐมํ ปาทํ ติโยชนํ อติกฺกาเมติ อาปตฺติ
ทุกฺกฏสฺส ทุติยํ ปาทํ อติกฺกาเมติ นิสฺสคฺคิยํ ปาจิตฺติยํ
อญฺญาติกาย ภิกฺขุนิยา เอฬกโลมานิ โธวาเปนฺโต
เทฺว อาปตฺติโย อาปชฺชติ โธวาเปติ ปโยเค ทุกฺกฏํ โธวาปิเต
นิสฺสคฺคิยํ ปาจิตฺติยํ
รูปิยํ ปฏิคฺคณฺหนฺโต เทฺว อาปตฺติโย อาปชฺชติ
คณฺหาติ ปโยเค ทุกฺกฏํ คหิเต นิสฺสคฺคิยํ ปาจิตฺติยํ
นานปฺปการกํ รูปิยสํโวหารํ สมาปชฺชนฺโต เทฺว
อาปตฺติโย อาปชฺชติ สมาปชฺชติ ปโยเค ทุกฺกฏํ สมาปนฺเน
นิสฺสคฺคิยํ ปาจิตฺติยํ
นานปฺปการกํ กยวิกฺกยํ สมาปชฺชนฺโต เทฺว อาปตฺติโย
อาปชฺชติ สมาปชฺชติ ปโยเค ทุกฺกฏํ สมาปนฺเน นิสฺสคฺคิยํ
ปาจิตฺติยํ
โกสิยวคฺโค ทุติโย
อติเรกปตฺตํ ทสาหํ อติกฺกาเมนฺโต เอกํ อาปตฺตึ
อาปชฺชติ นิสฺสคฺคิยํ ปาจิตฺติยํ


อูนปญฺจพนฺธเนน ปตฺเตน อญฺญํ นวํ ปตฺตํ
เจตาเปนฺโต เทฺว อาปตฺติโย อาปชฺชติ เจตาเปติ ปโยเค ทุกฺกฏํ
เจตาปิเต นิสฺสคฺคิยํ ปาจิตฺติยํ
เภสชฺชานิ ปฏิคฺคเหตฺวา สตฺตาหํ อติกฺกาเมนฺโต เอกํ
อาปตฺตึ อาปชฺชติ นิสฺสคฺคิยํ ปาจิตฺติยํ
อติเรกมาเส เสเส คิมฺหานํ วสฺสิกสาฏิกจีวรํ ปริเยสนฺโต
เทฺว อาปตฺติโย อาปชฺชติ ปริเยสติ ปโยเค ทุกฺกฏํ ปริยิฏฺเฐ
นิสฺสคฺคิยํ ปาจิตฺติยํ
ภิกฺขุสฺส สามํ จีวรํ ทตฺวา กุปิโต อนตฺตมโน อจฺฉินฺทนฺโต
เทฺว อาปตฺติโย อาปชฺชติ อจฺฉินฺทติ ปโยเค ทุกฺกฏํ อจฺฉินฺเน
นิสฺสคฺคิยํ ปาจิตฺติยํ
สามํ สุตฺตํ วิญฺญาเปตฺวา ตนฺตวาเยหิ จีวรํ วายาเปนฺโต
เทฺว อาปตฺติโย อาปชฺชติ วายาเปติ ปโยเค ทุกฺกฏํ วายาปิเต
นิสฺสคฺคิยํ ปาจิตฺติยํ
ปุพฺเพ อปฺปวาริโต อญฺญาตกสฺส คหปติกสฺส ตนฺตวาเย
อุปสงฺกมิตฺวา จีวเร วิกปฺปํ อาปชฺชนฺโต เทฺว อาปตฺติโย
อาปชฺชติ วิกปฺปํ อาปชฺชติ ปโยเค ทุกฺกฏํ วิกปฺปํ อาปนฺเน
นิสฺสคฺคิยํ ปาจิตฺติยํ
อจฺเจกจีวรํ ปฏิคฺคเหตฺวา จีวรกาลสมยํ อติกฺกาเมนฺโต
เอกํ อาปตฺตึ อาปชฺชติ นิสฺสคฺคิยํ ปาจิตฺติยํ



ติณฺณํ จีวรานํ อญฺญตรํ จีวรํ อนฺตรฆเร นิกฺขิปิตฺวา 
อติเรกฉารตฺตํ วิปฺปวสนฺโต เอกํ อาปตฺตึ อาปชฺชติ นิสฺสคฺคิยํ
ปาจิตฺติยํ
ชานํ สงฺฆิกํ ลาภํ ปริณตํ อตฺตโน ปริณาเมนฺโต
เทฺว อาปตฺติโย อาปชฺชติ ปริณาเมติ ปโยเค ทุกฺกฏํ
ปริณามิเต นิสฺสคฺคิยํ ปาจิตฺติยํ
ปตฺตวคฺโค ตติโย
ตึส นิสฺสคฺคิยา ปาจิตฺติยา นิฏฺฐิตา
สมฺปชานมุสา ภาสนฺโต กติ อาปตฺติโย อาปชฺชติ
สมฺปชานมุสา ภาสนฺโต ปญฺจ อาปตฺติโย อาปชฺชติ ปาปิจฺโฉ
อิจฺฉาปกโต อสนฺตํ อภูตํ อุตฺตริมนุสฺสธมฺมํ อุลฺลปติ อาปตฺติ
ปาราชิกสฺส ภิกฺขุํ อมูลเกน ปาราชิเกน ธมฺเมน อนุทฺธํเสติ
อาปตฺติ สงฺฆาทิเสสสฺส โย เต วิหาเร วสติ โส ภิกฺขุ อรหาติ
ภณติ ปฏิวิชานนฺตสฺส อาปตฺติ ถุลฺลจฺจยสฺส นปฺปฏิวิชานนฺตสฺส
อาปตฺติ ทุกฺกฏสฺส สมฺปชานมุสาวาเท ปาจิตฺติยํ สมฺปชานมุสา
ภาสนฺโต อิมา ปญฺจ อาปตฺติโย อาปชฺชติ
โอมสนฺโต เทฺว อาปตฺติโย อาปชฺชติ อุปสมฺปนฺนํ
โอมสติ อาปตฺติ ปาจิตฺติยสฺส อนุปสมฺปนฺนํ โอมสติ อาปตฺติ
ทุกฺกฏสฺส
เปสุญฺญํ อุปสํหรนฺโต เทฺว อาปตฺติโย อาปชฺชติ



อุปสมฺปนฺนสฺส เปสุญฺญํ อุปสํหรติ อาปตฺติ ปาจิตฺติยสฺส
อนุปสมฺปนฺนสฺส เปสุญฺญํ อุปสํหรติ อาปตฺติ ทุกฺกฏสฺส
อนุปสมฺปนฺนํ ปทโส ธมฺมํ วาเจนฺโต เทฺว อาปตฺติโย
อาปชฺชติ วาเจติ ปโยเค ทุกฺกฏํ ปเท ปเต อาปตฺติ
ปาจิตฺติยสฺส
อนุปสมฺปนฺเนน อุตฺตริทฺวิรตฺตติรตฺตํ สหเสยฺยํ กปฺเปนฺโต
เทฺว อาปตฺติโย อาปชฺชติ นิปชฺชติ ปโยเค ทุกฺกฏํ นิปนฺเน
อาปตฺติ ปาจิตฺติยสฺส
มาตุคาเมน สหเสยฺยํ กปฺเปนฺโต เทฺว อาปตฺติโย
อาปชฺชติ นิปชฺชติ ปโยเค ทุกฺกฏํ นิปนฺเน อาปตฺติ
ปาจิตฺติยสฺส
มาตุคามสฺส อุตฺตริฉปฺปญฺจวาจาหิ ธมฺมํ เทเสนฺโต
เทฺว อาปตฺติโย อาปชฺชติ เทเสติ ปโยเค ทุกฺกฏํ ปเท ปเท
อาปตฺติ ปาจิตฺติยสฺส
อนุปสมฺปนฺนสฺส อุตฺตริมนุสฺสธมฺมํ ภูตํ อาโรเจนฺโต
เทฺว อาปตฺติโย อาปชฺชติ อาโรเจติ ปโยเค ทุกฺกฏํ อาโรจิเต
อาปตฺติ ปาจิตฺติยสฺส
ภิกฺขุสฺส ทุฏฺฐุลฺลํ อาปตฺตึ อนุปสมฺปนฺนสฺส อาโรเจนฺโต
เทฺว อาปตฺติโย อาปชฺชติ อาโรเจติ ปโยเค ทุกฺกฏํ อาโรจิเต
อาปตฺติ ปาจิตฺติยสฺส


ปฐวึ ขนนฺโต เทฺว อาปตฺติโย อาปชฺชติ ขนติ
ปโยเค ทุกฺกฏํ ปหาเร ปหาเร อาปตฺติ ปาจิตฺติยสฺส
มุสาวาทวคฺโค ปฐโม
ภูตคามํ ปาเตนฺโต เทฺว อาปตฺติโย อาปชฺชติ ปาเตติ
ปโยเค ทุกฺกฏํ ปหาเร ปหาเร อาปตฺติ ปาจิตฺติยสฺส
อญฺเญนญฺญํ ปฏิจรนฺโต เทฺว อาปตฺติโย อาปชฺชติ
อนาโรปิเต อญฺญวาทเก อญฺเญนญฺญํ ปฏิจรติ อาปตฺติ
ทุกฺกฏสฺส อาโรปิเต อญฺญวาทเก อญฺเญนญฺญํ ปฏิจรติ
อาปตฺติ ปาจิตฺติยสฺส
ภิกฺขุํ อุชฺฌาเปนฺโต เทฺว อาปตฺติโย อาปชฺชติ
อุชฺฌาเปติ ปโยเค ทุกฺกฏํ อุชฺฌาปิเต อาปตฺติ ปาจิตฺติยสฺส
สงฺฆิกํ มญฺจํ วา ปีฐํ วา ภิสึ วา โกจฺฉํ วา
อชฺโฌกาเส สนฺถริตฺวา อนุทฺธริตฺวา อนาปุจฺฉา ปกฺกมนฺโต เทฺว
อาปตฺติโย อาปชฺชติ ปฐมํ ปาทํ เลฑฺฑุปาตํ อติกฺกาเมติ
อาปตฺติ ทุกฺกฏสฺส ทุติยํ ปาทํ อติกฺกาเมติ อาปตฺติ ปาจิตฺติยสฺส
สงฺฆิเก วิหาเร เสยฺยํ สนฺถริตฺวา อนุทฺธริตฺวา อนาปุจฺฉา
ปกฺกมนฺโต เทฺว อาปตฺติโย อาปชฺชติ ปฐมํ ปาทํ ปริกฺเขปํ
อติกฺกาเมติ อาปตฺติ ทุกฺกฏสฺส ทุติยํ ปาทํ อติกฺกาเมติ
อาปตฺติ ปาจิตฺติยสฺส
สงฺฆิเก วิหาเร ชานํ ปุพฺพูปคตํ ภิกฺขุํ อนูปขชฺช


เสยฺยํ กปฺเปนฺโต เทฺว อาปตฺติโย อาปชฺชติ นิปชฺชติ ปโยเค
ทุกฺกฏํ นิปนฺเน อาปตฺติ ปาจิตฺติยสฺส
ภิกฺขุํ กุปิโต อนตฺตมโน สงฺฆิกา วิหารา นิกฺกฑฺฒนฺโต
เทฺว อาปตฺติโย อาปชฺชติ นิกฺกฑฺฒติ ปโยเค ทุกฺกฏํ
นิกฺกฑฺฒิเต อาปตฺติ ปาจิตฺติยสฺส
สงฺฆิเก วิหาเร อุปริ เวหาสกุฏิยา อาหจฺจปาทกํ มญฺจํ
วา ปีฐํ วา อภินิสีทนฺโต เทฺว อาปตฺติโย อาปชฺชติ อภินิสีทติ
ปโยเค ทุกฺกฏํ อภินิสินฺเน อาปตฺติ ปาจิตฺติยสฺส
ทฺวิตฺติปริยาเย อธิฏฺฐหิตฺวา ตทุตฺตรึ อธิฏฺฐหนฺโต เทฺว
อาปตฺติโย อาปชฺชติ อธิฏฺเฐติ ปโยเค ทุกฺกฏํ อธิฏฺฐิเต
อาปตฺติ ปาจิตฺติยสฺส
ชานํ สปฺปาณกํ อุทกํ ติณํ วา มตฺติกํ วา สิญฺจนฺโต
เทฺว อาปตฺติโย อาปชฺชติ สิญฺจติ ปโยเค ทุกฺกฏํ สิญฺจิเต
อาปตฺติ ปาจิตฺติยสฺส
ภูตคามวคฺโค ทุติโย
อสมฺมโต ภิกฺขุนิโย โอวทนฺโต เทฺว อาปตฺติโย อาปชฺชติ
โอวทติ ปโยเค ทุกฺกฏํ โอวทิเต อาปตฺติ ปาจิตฺติยสฺส
อตฺถงฺคเต สุริเย ภิกฺขุนิโย โอวทนฺโต เทฺว อาปตฺติโย
อาปชฺชติ โอวทติ ปโยเค ทุกฺกฏํ โอวทิเต อาปตฺติ
ปาจิตฺติยสฺส


ภิกฺขุนูปสฺสยํ อุปสงฺกมิตฺวา ภิกฺขุนิโย โอวทนฺโต เทฺว
อาปตฺติโย อาปชฺชติ โอวทติ ปโยเค ทุกฺกฏํ โอวทิเต
อาปตฺติ ปาจิตฺติยสฺส
อามิสเหตุ ภิกฺขู ภิกฺขุนิโย โอวทนฺตีติ ภณนฺโต เทฺว
อาปตฺติโย อาปชฺชติ ภณติ ปโยเค ทุกฺกฏํ ภณิเต อาปตฺติ
ปาจิตฺติยสฺส
อญฺญาติกาย ภิกฺขุนิยา จีวรํ เทนฺโต เทฺว อาปตฺติโย
อาปชฺชติ เทติ ปโยเค ทุกฺกฏํ ทินฺเน อาปตฺติ ปาจิตฺติยสฺส
อญฺญาติกาย ภิกฺขุนิยา จีวรํ สิพฺเพนฺโต เทฺว อาปตฺติโย
อาปชฺชติ สิพฺเพติ ปโยเค ทุกฺกฏํ อาราปเถ อาราปเถ
อาปตฺติ ปาจิตฺติยสฺส
ภิกฺขุนิยา สทฺธึ สํวิธาย เอกทฺธานมคฺคํ ปฏิปชฺชนฺโต
เทฺว อาปตฺติโย อาปชฺชติ ปฏิปชฺชติ ปโยเค ทุกฺกฏํ ปฏิปนฺเน
อาปตฺติ ปาจิตฺติยสฺส
ภิกฺขุนิยา สทฺธึ สํวิธาย เอกํ นาวํ อภิรูหนฺโต เทฺว
อาปตฺติโย อาปชฺชติ อภิรูหติ ปโยเค ทุกฺกฏํ อภิรูเฬฺห
อาปตฺติ ปาจิตฺติยสฺส
ชานํ ภิกฺขุนีปริปาจิตํ ปิณฺฑปาตํ ภุญฺชนฺโต เทฺว
อาปตฺติโย อาปชฺชติ ภุญฺชิสฺสามติ ปฏิคฺคณฺหาติ อาปตฺติ
ทุกฺกฏสฺส อชฺโฌหาเร อชฺโฌหาเร อาปตฺติ ปาจิตฺติยสฺส


ภิกฺขุนิยา สทฺธึ เอโก เอกาย รโห นิสชฺชํ กปฺเปนฺโต
เทฺว อาปตฺติโย อาปชฺชติ นิสีทติ ปโยเค ทุกฺกฏํ นิสินฺเน
อาปตฺติ ปาจิตฺติยสฺส
โอวาทวคฺโค ตติโย
ตทุตฺตรึ อาวสถปิณฺฑํ ภุญฺชนฺโต เทฺว อาปตฺติโย
อาปชฺชติ ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส
อชฺโฌหาเร อชฺโฌหาเร อาปตฺติ ปาจิตฺติยสฺส
คณโภชนํ ภุญฺชนฺโต เทฺว อาปตฺติโย อาปชฺชติ
ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ปาจิตฺติยสฺส
ปรมฺปรโภชนํ ภุญฺชนฺโต เทฺว อาปตฺติโย อาปชฺชติ
ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ปาจิตฺติยสฺส
ทฺวิตฺติปตฺตปูเร ปูเว ปฏิคฺคเหตฺวา ตทุตฺตรึ ปฏิคฺคณฺหนฺโต
เทฺว อาปตฺติโย อาปชฺชติ ปฏิคฺคณฺหาติ ปโยเค ทุกฺกฏํ
ปฏิคฺคหิเต อาปตฺติ ปาจิตฺติยสฺส
ภุตฺตาวี ปวาริโต อนติริตฺตํ ขาทนียํ วา โภชนียํ วา
ภุญฺชนฺโต เทฺว อาปตฺติโย อาปชฺชติ ภุญฺชิสฺสามีติ ปฏิคฺคณฺหาติ
อาปตฺติ ทุกฺกฏสฺส อชฺโฌหาเร อชฺโฌหาเร อาปตฺติ ปาจิตฺติยสฺส
ภิกฺขุํ ภุตฺตาวึ ปวาริตํ อนติริตฺเตน ขาทนีเยน วา


โภชนีเยน วา อภิหฏฺฐุํ ปวาเรนฺโต เทฺว อาปตฺติโย อาปชฺชติ
ตสฺส วจเนน ขาทิสฺสามิ ภุญฺชิสฺสามีติ ปฏิคฺคณฺหาติ อาปตฺติ
ทุกฺกฏสฺส โภชนปริโยสาเน อาปตฺติ ปาจิตฺติยสฺส
วิกาเล ขาทนียํ วา โภชนียํ วา ภุญฺชนฺโต เทฺว
อาปตฺติโย อาปชฺชติ ภุญฺชิสฺสามีติ ปฏิคฺคณฺหาติ อาปตฺติ
ทุกฺกฏสฺส อชฺโฌหาเร อชฺโฌหาเร อาปตฺติ ปาจิตฺติยสฺส
สนฺนิธิการกํ ขาทนียํ วา โภชนียํ วา ภุญฺชนฺโต เทฺว
อาปตฺติโย อาปชฺชติ ภุญฺชิสฺสามีติ ปฏิคฺคณฺหาติ อาปตฺติ
ทุกฺกฏสฺส อชฺโฌหาเร อชฺโฌหาเร อาปตฺติ ปาจิตฺติยสฺส
ปณีตโภชนานิ อตฺตโน อตฺถาย วิญฺญาเปตฺวา ภุญฺชนฺโต
เทฺว อาปตฺติโย อาปชฺชติ ภุญฺชิสฺสามีติ ปฏิคฺคณฺหาติ อาปตฺติ
ทุกฺกฏสฺส อชฺโฌหาเร อชฺโฌหาเร อาปตฺติ ปาจิตฺติยสฺส
อทินฺนํ มุขทฺวารํ อาหารํ อาหรนฺโต เทฺว อาปตฺติโย
อาปชฺชติ ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส
อชฺโฌหาเร อชฺโฌหาเร อาปตฺติ ปาจิตฺติยสฺส
โภชนวคฺโค จตุตฺโถ
อเจลกสฺส วา ปริพฺพาชกสฺส วา ปริพฺพาชิกาย วา
สหตฺถา ขาทนียํ วา โภชนียํ วา เทนฺโต เทฺว อาปตฺติโย อาปชฺชติ
เทติ ปโยเค ทุกฺกฏํ ทินฺเน อาปตฺติ ปาจิตฺติยสฺส
ภิกฺขุํ เอหาวุโส คามํ วา นิคมํ วา ปิณฺฑาย



ปวิสิสฺสามาติ ตสฺส ทาเปตฺวา วา อทาเปตฺวา วา อุยฺโยเชนฺโต
เทฺว อาปตฺติโย อาปชฺชติ อุยฺโยเชติ ปโยเค ทุกฺกฏํ อุยฺโยชิเต
อาปตฺติ ปาจิตฺติยสฺส
สโภชเน กุเล อนุปขชฺช นิสชฺชํ กปฺเปนฺโต เทฺว
อาปตฺติโย อาปชฺชติ นิสีทติ ปโยเค ทุกฺกฏํ นิสินฺเน อาปตฺติ
ปาจิตฺติยสฺส
มาตุคาเมน สทฺธึ รโห ปฏิจฺฉนฺเน อาสเน นิสชฺชํ
กปฺเปนฺโต เทฺว อาปตฺติโย อาปชฺชติ นิสีทติ ปโยเค ทุกฺกฏํ
นิสินฺเน อาปตฺติ ปาจิตฺติยสฺส
มาตุคาเมน สทฺธึ เอโก เอกาย รโห นิสชฺชํ กปฺเปนฺโต
เทฺว อาปตฺติโย อาปชฺชติ นิสีทติ ปโยเค ทุกฺกฏํ นิสินฺเน
อาปตฺติ ปาจิตฺติยสฺส
นิมนฺติโต สภตฺโต สมาโน ปุเรภตฺตํ วา ปจฺฉาภตฺตํ
วา สนฺตํ ภิกฺขุํ อนาปุจฺฉา กุเลสุ จาริตฺตํ อาปชฺชนฺโต เทฺว
อาปตฺติโย อาปชฺชติ ปฐมํ ปาทํ อุมฺมารํ อติกฺกาเมติ อาปตฺติ ทุกฺกฏสฺส
ทุติยํ ปาทํ อติกฺกาเมติ อาปตฺติ ปาจิตฺติยสฺส
ตทุตฺตรึ เภสชฺชํ วิญฺญาเปนฺโต เทฺว อาปตฺติโย
อาปชฺชติ วิญฺญาเปติ ปโยเค ทุกฺกฏํ วิญฺญาปิเต อาปตฺติ
ปาจิตฺติยสฺส
อุยฺยุตฺตํ เสนํ ทสฺสนาย คจฺฉนฺโต เทฺว อาปตฺติโย



อาปชฺชติ คจฺฉติ อาปตฺติ ทุกฺกฏสฺส ยตฺถ ฐิโต ปสฺสติ
อาปตฺติ ปาจิตฺติยสฺส
อติเรกติรตฺตํ เสนาย วสนฺโต เทฺว อาปตฺติโย อาปชฺชติ
วสติ ปโยเค ทุกฺกฏํ วสิเต อาปตฺติ ปาจิตฺติยสฺส
อุยฺโยธิกํ คจฺฉนฺโต เทฺว อาปตฺติโย อาปชฺชติ คจฺฉติ
อาปตฺติ ทุกฺกฏสฺส ยตฺถ ฐิโต ปสฺสติ อาปตฺติ ปาจิตฺติยสฺส
อเจลกวคฺโค ปญฺจโม
มชฺชํ ปิวนฺโต เทฺว อาปตฺติโย อาปชฺชติ ปิวิสฺสามีติ
ปฏิคฺคณฺหาติ อาปตฺติ ทุกฺกฏสฺส อชฺโฌหาเร อชฺโฌหาเร
อาปตฺติ ปาจิตฺติยสฺส
ภิกฺขุํ องฺคุลิปโตทเกน หาเสนฺโต เทฺว อาปตฺติโย
อาปชฺชติ หาเสติ ปโยเค ทุกฺกฏํ หาสิเต อาปตฺติ ปาจิตฺติยสฺส
อุทเก กีฬนฺโต เทฺว อาปตฺติโย อาปชฺชติ เหฏฺฐาโคปฺผเก
อุทเก กีฬติ อาปตฺติ ทุกฺกฏสฺส อุปริโคปฺผเก อุทเก
กีฬติ อาปตฺติ ปาจิตฺติยสฺส
อนาทริยํ กโรนฺโต เทฺว อาปตฺติโย อาปชฺชติ กโรติ
ปโยเค ทุกฺกฏํ กเต อาปตฺติ ปาจิตฺติยสฺส
ภิกฺขุํ ภึสาเปนฺโต เทฺว อาปตฺติโย อาปชฺชติ ภึสาเปติ
ปโยเค ทุกฺกฏํ ภึสาปิเต อาปตฺติ ปาจิตฺติยสฺส
โชตึ สมาทหิตฺวา วิสิพฺเพนฺโต เทฺว อาปตฺติโย อาปชฺชติ


สมาทหติ ปโยเค ทุกฺกฏํ สมาทหิเต อาปตฺติ ปาจิตฺติยสฺส
โอเรนฑฺฒมาสํ นฺหายนฺโต เทฺว อาปตฺติโย อาปชฺชติ
นฺหายติ ปโยเค ทุกฺกฏํ นฺหานปริโยสาเน อาปตฺติ ปาจิตฺติยสฺส
อนาทยิตฺวา ติณฺณํ ทุพฺพณฺณกรณานํ อญฺญตรํ 
ทุพฺพณฺณกรณํ นวํ จีวรํ ปริภุญฺชนฺโต เทฺว อาปตฺติโย อาปชฺชติ
ปริภุญฺชติ ปโยเค ทุกฺกฏํ ปริภุตฺเต อาปตฺติ ปาจิตฺติยสฺส
ภิกฺขุสฺส วา ภิกฺขุนิยา วา สิกฺขมานาย วา สามเณรสฺส วา
สามเณริยา วา สามํ จีวรํ วิกปฺเปตฺวา อปจฺจุทฺธารกํ ปริภุญฺชนฺโต
เทฺว อาปตฺติโย อาปชฺชติ ปริภุญฺชติ ปโยเค ทุกฺกฏํ ปริภุตฺเต
อาปตฺติ ปาจิตฺติยสฺส
ภิกฺขุ ปตฺตํ วา จีวรํ วา นิสีทนํ วา สูจิฆรํ วา
กายพนฺธนํ วา อปนิเธนฺโต เทฺว อาปตฺติโย อาปชฺชติ อปนิเธติ
ปโยเค ทุกฺกฏํ อปนิธิเต อาปตฺติ ปาจิตฺติยสฺส
สุราเมรยวคฺโค ฉฏฺโฐ
สญฺจิจฺจ ปาณํ ชีวิตา โวโรเปนฺโต กติ อาปตฺติโย
อาปชฺชติ สญฺจิจฺจ ปาณํ ชีวิตา โวโรเปนฺโต จตสฺโส อาปตฺติโย
อาปชฺชติ อโนทิสฺส โอปาตํ ขนติ โย โกจิ ปปติตฺวา มริสฺสตีติ
อาปตฺติ ทุกฺกฏสฺส มนุสฺโส ตสฺมึ ปปติตฺวา มรติ อาปตฺติ
ปาราชิกสฺส ยกฺโข วา เปโต วา ติรจฺฉานคตมนุสฺสวิคฺคโห วา
ตสฺมึ ปปติตฺวา มรติ อาปตฺติ ถุลฺลจฺจยสฺส ติรจฺฉานคโต


ตสฺมึ ปปติตฺวา มรติ อาปตฺติ ปาจิตฺติยสฺส สญฺจิจฺจ ปาณํ
ชีวิตา โวโรเปนฺโต อิมา จตสฺโส อาปตฺติโย อาปชฺชติ
ชานํ สปฺปาณกํ อุทกํ ปริภุญฺชนฺโต เทฺว อาปตฺติโย
อาปชฺชติ ปริภุญฺชติ ปโยเค ทุกฺกฏํ ปริภุตฺเต อาปตฺติ
ปาจิตฺติยสฺส
ชานํ ยถาธมฺมํ นีหตาธิกรณํ ปุนกมฺมาย อุกฺโกเฏนฺโต
เทฺว อาปตฺติโย อาปชฺชติ อุกฺโกเฏติ ปโยเค ทุกฺกฏํ
อุกฺโกฏิเต อาปตฺติ ปาจิตฺติยสฺส
ภิกฺขุสฺส ชานํ ทุฏฺฐุลฺลํ อาปตฺตึ ปฏิจฺฉาเทนฺโต เอกํ
อาปตฺตึ อาปชฺชติ ปาจิตฺติยํ
ชานํ อูนวีสติวสฺสํ ปุคฺคลํ อุปสมฺปาเทนฺโต เทฺว
อาปตฺติโย อาปชฺชติ อุปสมฺปาเทติ ปโยเค ทุกฺกฏํ
อุปสมฺปาทิเต อาปตฺติ ปาจิตฺติยสฺส
ชานํ เถยฺยสตฺเถน สทฺธึ สํวิธาย เอกทฺธานมคฺคํ
ปฏิปชฺชนฺโต เทฺว อาปตฺติโย อาปชฺชติ ปฏิปชฺชติ ปโยเค
ทุกฺกฏํ ปฏิปนฺเน อาปตฺติ ปาจิตฺติยสฺส
มาตุคาเมน สทฺธึ สํวิธาย เอกทฺธานมคฺคํ ปฏิปชฺชนฺโต
เทฺว อาปตฺติโย อาปชฺชติ ปฏิปชฺชติ ปโยเค ทุกฺกฏํ ปฏิปนฺเน
อาปตฺติ ปาจิตฺติยสฺส
ปาปิกาย ทิฏฺฐิยา ยาวตติยํ สมนุภาสนาย


นปฺปฏินิสฺสชฺชนฺโต เทฺว อาปตฺติโย อาปชฺชติ ญตฺติยา ทุกฺกฏํ
กมฺมวาจาปริโยสาเน อาปตฺติ ปาจิตฺติยสฺส
ชานํ ตถาวาทินา ภิกฺขุนา อกฏานุธมฺเมน ตํ ทิฏฺฐึ
อปฺปฏินิสฺสฏฺเฐน สทฺธึ สมฺภุญฺชนฺโต เทฺว อาปตฺติโย อาปชฺชติ
สมฺภุญฺชติ ปโยเค ทุกฺกฏํ สมฺภุตฺเต อาปตฺติ ปาจิตฺติยสฺส
ชานํ ตถานาสิสํ สมณุทฺเทสํ อุปลาเปนฺโต เทฺว อาปตฺติโย
อาปชฺชติ อุปลาเปติ ปโยเค ทุกฺกฏํ อุปลาปิเต อาปตฺติ
ปาจิตฺติยสฺส
สปฺปาณกวคฺโค สตฺตโม
ภิกฺขุ ภิกฺขูหิ สหธมฺมิกํ วุจฺจมาโน น ตาวาหํ
อาวุโส เอตสฺมึ สิกฺขาปเท สิกฺขิสฺสามิ ยาว นญฺญํ ภิกฺขุํ พฺยตฺตํ
วินยธรํ ปริปุจฺฉามีติ ภณนฺโต เทฺว อาปตฺติโย อาปชฺชติ ภณติ
ปโยเค ทุกฺกฏํ ภณิเต อาปตฺติ ปาจิตฺติยสฺส
วินยํ วิวณฺเณนฺโต เทฺว อาปตฺติโย อาปชฺชติ วิวณฺเณติ
ปโยเค ทุกฺกฏํ วิวณฺณิเต อาปตฺติยสฺส
โมเหนฺโต เทฺว อาปตฺติโย อาปชฺชติ อนาโรปิเต
โมเห โมเหติ อาปตฺติ ทุกฺกฏสฺส อาโรปิเต โมเห โมเหติ
อาปตฺติ ปาจิตฺติปาจิตฺติยสฺส
ภิกฺขุ กุปิโต อนตฺตมโน ปหารํ เทนฺโต เทฺว
อาปตฺติโย อาปชฺชติ ปหรติ ปโยเค ทุกฺกฏํ ปหเฏ อาปตฺติ


ปาจิตฺติยสฺส
ภิกฺขุสฺส กุปิโต อนตฺตมโน ตลสตฺติกํ อุคฺคิรนฺโต
เทฺว อาปตฺติโย อาปชฺชติ อุคฺคิรติ ปโยเค ทุกฺกฏํ อุคฺคิริเต
อาปตฺติ ปาจิตฺติยสฺส
ภิกฺขุํ อมูลเกน สงฺฆาทิเสเสน อนุทฺธํเสนฺโต เทฺว
อาปตฺติโย อาปชฺชติ อนุทฺธํเสติ ปโยเค ทุกฺกฏํ อนุทฺธํสิเต
อาปตฺติ ปาจิตฺติยสฺส
ภิกฺขุสฺส สญฺจิจฺจ กุกฺกุจฺจํ อุปทหนฺโต เทฺว อาปตฺติโย
อาปชฺชติ อุปทหติ ปโยเค ทุกฺกฏํ อุปทหิเต อาปตฺติ
ปาจิตฺติยสฺส
ภิกฺขูนํ ภณฺฑนชาตานํ กลหชาตานํ วิวาทาปนฺนานํ
อุปสฺสุตึ ติฏฺฐนฺโต เทฺว อาปตฺติโย อาปชฺชติ โสสฺสามีติ คจฺฉติ
อาปตฺติ ทุกฺกฏสฺส ยตฺถ ฐิโต สุณาติ อาปตฺติ ปาจิตฺติยสฺส
ธมฺมิกานํ กมฺมานํ ฉนฺทํ ทตฺวา ปจฺฉา ขียนธมฺมํ
อาปชฺชนฺโต เทฺว อาปตฺติโย อาปชฺชติ ขียติ ปโยเค ทุกฺกฏํ
ขียิเต อาปตฺติ ปาจิตฺติยสฺส
สงฺเฆ วินิจฺฉยกถาย วตฺตมานาย ฉนฺนํ อทตฺวา
อุฏฺฐายาสนา ปกฺกมนฺโต เทฺว อาปตฺติโย อาปชฺชติ ปริสาย
หตฺถปาสํ อวิชหนฺตสฺส อาปตฺติ ทุกฺกฏสฺส วิชหิเต อาปตฺติ
ปาจิตฺติยสฺส



สมคฺเคน สงฺเฆน จีวรํ ทตฺวา ปจฺฉา ขียนธมฺมํ
อาปชฺชนฺโต เทฺว อาปตฺติโย อาปชฺชติ ขียติ ปโยเค ทุกฺกฏํ
ขียิเต อาปตฺติ ปาจิตฺติยสฺส
ชานํ สงฺฆิกํ ลาภํ ปริณตํ ปุคฺคลสฺส ปริณาเมนฺโต
เทฺว อาปตฺติโย อาปชฺชติ ปริณาเมติ ปโยเค ทุกฺกฏํ
ปริณามิเต อาปตฺติ ปาจิตฺติยสฺส
สหธมฺมิกวคฺโค อฏฺฐโม
ปุพฺเพ อปฺปฏิสํวิทิโต รญฺโญ อนฺเตปุรํ ปวิสนฺโต
เทฺว อาปตฺติโย อาปชฺชติ ปฐมํ ปาทํ อุมฺมารํ อติกฺกาเมติ
อาปตฺติ ทุกฺกฏสฺส ทุติยํ ปาทํ อติกฺกาเมติ อาปตฺติ ปาจิตฺติยสฺส
รตนํ อุคฺคณฺหนฺโต เทฺว อาปตฺติโย อาปชฺชติ คณฺหาติ
ปโยเค ทุกฺกฏํ คหิเต อาปตฺติ ปาจิตฺติยสฺส
สนฺตํ ภิกฺขุํ อนาปุจฺฉา วิกาเล คามํ ปวิสนฺโต เทฺว
อาปตฺติโย อาปชฺชติ ปฐมํ ปาทํ ปริกฺเขปํ ปวิสนฺโต อติกฺกาเมติ
อาปตฺติ ทุกฺกฏสฺส ทุติยํ ปาทํ อติกฺกาเมติ อาปตฺติ ปาจิตฺติยสฺส
อฏฺฐิมยํ วา ทนฺตมยํ วา วิสาณมยํ วา สูจิฆรํ
การาเปนฺโต เทฺว อาปตฺติโย อาปชฺชติ การาเปติ ปโยเค
ทุกฺกฏํ การาปิเต อาปตฺติ ปาจิตฺติยสฺส
ปมาณาติกฺกนฺตํ มญฺจํ วา ปีฐํ วา การาเปนฺโต
เทฺว อาปตฺติโย อาปชฺชติ การาเปติ ปโยเค ทุกฺกฏํ



การาปิเต อาปตฺติ ปาจิตฺติยสฺส
มญฺจํ วา ปีฐํ วา ตูโลนทฺธํ การาเปนฺโต เทฺว
อาปตฺติโย อาปชฺชติ การาเปติ ปโยเค ทุกฺกฏํ การาปิเต
อาปตฺติ ปาจิตฺติยสฺส
ปมาณาติกฺกนฺตํ นิสีทนํ การาเปนฺโต เทฺว อาปตฺติโย
อาปชฺชติ การาเปติ ปโยเค ทุกฺกฏํ การาปิเต อาปตฺติ
ปาจิตฺติยสฺส
ปมาณาติกฺกนฺตํ กณฺฑุปฏิจฺฉาทึ การาเปนฺโต เทฺว
อาปตฺติโย อาปชฺชติ การาเปติ ปโยเค ทุกฺกฏํ การาปิเต
อาปตฺติ ปาจิตฺติยสฺส
ปมาณาติกฺกนฺตํ วสฺสิกสาฏิกํ การาเปนฺโต เทฺว
อาปตฺติโย อาปชฺชติ การาเปติ ปโยเค ทุกฺกฏํ การาปิเต
อาปตฺติ ปาจิตฺติยสฺส
สุคตจีวรปฺปมาณํ จีวรํ การาเปนฺโต กติ อาปตฺติโย
อาปชฺชติ สุคตจีวรปฺปมาณํ จีวรํ การาเปนฺโต เทฺว อาปตฺติโย
อาปชฺชติ การาเปติ ปโยเค ทุกฺกฏํ การาปิเต อาปตฺติ
ปาจิตฺติยสฺส สุคตจีวรปฺปมาณํ จีวรํ การาเปนฺโต อิมา เทฺว
อาปตฺติโย อาปชฺชติ
ราชวคฺโค นวโม
ขุทฺทกา นิฏฺฐิตา


อญฺญาติกาย ภิกฺขุนิยา อนฺตรฆรํ ปวิฏฺฐาย หตฺถโต
ขาทนียํ วา โภชนียํ วา สหตฺถา ปฏิคฺคเหตฺวา ภุญฺชนฺโต กติ
อาปตฺติโย อาปชฺชติ อญฺญาติกาย ภิกฺขุนิยา อนฺตรฆรํ
ปวิฏฺฐาย หตฺถโต ขาทนียํ วา โภชนียํ วา สหตฺถา ปฏิคฺคเหตฺวา
ภุญฺชนฺโต เทฺว อาปตฺติโย อาปชฺชติ ภุญฺชิสฺสามีติ ปฏิคฺคณฺหาติ
อาปตฺติ ทุกฺกฏสฺส อชฺโฌหาเร อชฺโฌหาเร อาปตฺติ ปาฏิเทสนียสฺส
อญฺญาติกาย ภิกฺขุนิยา อนฺตรฆรํ ปวิฏฺฐาย หตฺถโต
ขาทนียํ วา โภชนียํ วา สหตฺถา ปฏิคฺคเหตฺวา ภุญฺชนฺโต อิมา
เทฺว อาปตฺติโย อาปชฺชติ
ภิกฺขุนิยา โวสาสนฺติยา น นิวาเรตฺวา ภุญฺชนฺโต
เทฺว อาปตฺติโย อาปชฺชติ ภุญฺชิสฺสามีติ ปฏิคฺคณฺหาติ อาปตฺติ
ทุกฺกฏสฺส อชฺโฌหาเร อชฺโฌหาเร อาปตฺติ ปาฏิเทสนียสฺส
เสกฺขสมฺมเตสุ กุเลสุ ขาทนียํ วา โภชนียํ วา สหตฺถา
ปฏิคฺคเหตฺวา ภุญฺชนฺโต เทฺว อาปตฺติโย อาปชฺชติ ภุญฺชิสฺสามีติ
ปฏิคฺคณฺหาติ อาปตฺติ ทุกฺกฏสฺส อชฺโฌหาเร อชฺโฌหาเร
อาปตฺติ ปาฏิเทสนียสฺส
อารญฺญเกสุ เสนาสเนสุ ปุพฺเพ อปฺปฏิสํวิทิตํ ขาทนียํ
วา โภชนียํ วา อชฺฌาราเม สหตฺถา ปฏิคฺคเหตฺวา ภุญฺชนฺโต
กติ อาปตฺติโย อาปชฺชติ อารญฺญเกสุ เสนาสเนสุ ปุพฺเพ
อปฺปฏิสํวิทิตํ ขาทนียํ วา โภชนียํ วา อชฺฌาราเม สหตฺถา


ปฏิคฺคเหตฺวา ภุญฺชนฺโต เทฺว อาปตฺติโย อาปชฺชติ ภุญฺชิสฺสามีติ
ปฏิคฺคณฺหาติ อาปตฺติ ทุกฺกฏสฺส อชฺโฌหาเร อชฺโฌหาเร
อาปตฺติ ปาฏิเทสนียสฺส อารญฺญเกสุ เสนาสเนสุ ปุพฺเพ
อปฺปฏิสํวิทิตํ ขาทนียํ วา โภชนียํ วา อชฺฌาราเม
สหตฺถา ปฏิคฺคเหตฺวา ภุญฺชนฺโต อิมา เทฺว อาปตฺติโย
อาปชฺชติ
จตฺตาโร ปาฏิเทสนียา นิฏฺฐิตา
อนาทริยํ ปฏิจฺจ ปุรโต วา ปจฺฉโต วา โอลมฺเพนฺโต
นิวาเสนฺโต กติ อาปตฺติโย อาปชฺชติ อนาทริยํ ปฏิจฺจ ปุรโต
วา ปจฺฉโต วา โอลมฺเพนฺโต นิวาเสนฺโต เอกํ อาปตฺตึ อาปชฺชติ
ทุกฺกฏํ อนาทริยํ ปฏิจฺจ ปุรโต วา ปจฺฉโต วา โอลมฺเพนฺโต
นิวาเสนฺโต อิมํ เอกํ อาปตฺตึ อาปชฺชติ
อนาทริยํ ปฏิจฺจ ปุรโต วา ปจฺฉโต วา โอลมฺเพนฺโต
ปารุปนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ กายํ วิวริตฺวา อนฺตรฆเร คจฺฉนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ กายํ วิวริตฺวา อนฺตรฆเร นิสีทนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ หตฺถํ วา ปาทํ วา กีฬาเปนฺโต
อนฺตรฆเร คจฺฉนฺโต เอกํ อาปตฺตึ อาปชฺชติ ทุกฺกฏํ


อนาทริยํ ปฏิจฺจ หตฺถํ วา ปาทํ วา กีฬาเปนฺโต
อนฺตรฆเร นิสีทนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ตหํ ตหํ โอโลเกนฺโต อนฺตรฆเร
คจฺฉนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ตหํ ตหํ โอโลเกนฺโต อนฺตรฆเร
นิสีทนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ อุกฺขิตฺตกาย อนฺตรฆเร คจฺฉนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ อุกฺขิตฺตกาย อนฺตรฆเร นิสีทนฺโต
เอกํ อาปตฺตึ อาปชฺชติ ทุกฺกฏํ
ปฐโม วคฺโค
อนาทริยํ ปฏิจฺจ อุชฺชคฺฆิกาย อนฺตรฆเร คจฺฉนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ อุชฺชคฺฆิกาย อนฺตรฆเร นิสีทนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ อุจฺจาสทฺทํ มหาสทฺทํ กโรนฺโต
อนฺตรฆเร คจฺฉนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ อุจฺจาสทฺทํ มหาสทฺทํ กโรนฺโต
อนฺตรฆเร นิสีทนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ กายปฺปจาลกํ อนฺตรฆเร คจฺฉนฺโต



เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ กายปฺปจาลกํ อนฺตรฆเร นีสีทนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ พาหุปฺปจาลกํ อนฺตรฆเร คจฺฉนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ พาหุปฺปจาลกํ อนฺตรฆเร นิสีทนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ สีสปฺปจาลกํ อนฺตรฆเร คจฺฉนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ สีสปฺปจาลกํ อนฺตรฆเร นิสีทนฺโต
เอกํ อาปตฺตึ อาปชฺชติ ทุกฺกฏํ
ทุติโย วคฺโค
อนาทริยํ ปฏิจฺจ ขมฺภกโต อนฺตรฆเร คจฺฉนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ขมฺภกโต อนฺตรฆเร นิสีทนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ โอคุณฺฐิโต อนฺตรฆเร คจฺฉนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ โอคุณฺฐิโต อนฺตรฆเร นิสีทนฺโต
เอกํ อาปตฺตึ อาปชฺชติ ทุกฺกฏํ



อนาทริยํ ปฏิจฺจ อุกฺกุฏิกาย อนฺตรฆเร คจฺฉนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ปลฺลตฺถิกาย อนฺตรฆเร นิสีทนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ อสกฺกจฺจํ ปิณฺฑปาตํ ปฏิคฺคณฺหนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ตหํ ตหํ โอโลเกนฺโต ปิณฺฑปาตํ
ปฏิคฺคณฺหนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ สูปญฺเญว พหุํ ปฏิคฺคณฺหนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ถูปีกตํ ปิณฺฑปาตํ ปฏิคฺคณฺหนฺโต
เอกํ อาปตฺตึ อาปชฺชติ ทุกฺกฏํ
ตติโย วคฺโค
อนาทริยํ ปฏิจฺจ อสกฺกจฺจํ ปิณฺฑปาตํ ภุญฺชนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ตหํ ตหํ โอโลเกนฺโต ปิณฺฑปาตํ
ภุญฺชนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ตหํ ตหํ โอมสิตฺวา ปิณฺฑปาตํ
ภุญฺชนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ สูปญฺเญว พหุํ ภุญฺชนฺโต เอกํ



อาปตฺตึ อาปชฺชติ ทุกฺกฏํ
อนาทริยํ ปฏิจฺจ ถูปโต โอมทฺทิตฺวา ปิณฺฑปาตํ
ภุญฺชนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ สูปํ วา พฺยญฺชนํ วา โอทเนน
ปฏิจฺฉาเทนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ สูปํ วา โอทนํ วา อคิลาโน
อตฺตโน อตฺถาย วิญฺญาเปตฺวา ภุญฺชนฺโต เอกํ อาปตฺตึ อาปชฺชติ
ทุกฺกฏํ
อนาทริยํ ปฏิจฺจ อุชฺฌานสญฺญี ปเรสํ ปตฺตํ โอโลเกนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ มหนฺตํ กพฬํ กโรนฺโต เอกํ อาปตฺตึ
อาปชฺชติ ทุกฺกฏํ
อนาทริยํ ปฏิจฺจ ทีฆํ อาโลปํ กโรนฺโต เอกํ อาปตฺตึ
อาปชฺชติ ทุกฺกฏํ
จตุตฺโถ วคฺโค
อนาทริยํ ปฏิจฺจ อนาหเฏ กพเฬ มุขทฺวารํ วิวรนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ภุญฺชนฺโต สพฺพํ หตฺถํ มุเข ปกฺขิปนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ สกพเฬน มุเขน พฺยาหรนฺโต เอกํ



อาปตฺตึ อาปชฺชติ ทุกฺกฏํ
อนาทริยํ ปฏิจฺจ ปิณฺฑุกฺเขปกํ ภุญฺชนฺโต เอกํ อาปตฺตึ
อาปชฺชติ ทุกฺกฏํ
อนาทริยํ ปฏิจฺจ กพฬาวจฺเฉทกํ ภุญฺชนฺโต เอกํ อาปตฺตึ
อาปชฺชติ ทุกฺกฏํ
อนาทริยํ ปฏิจฺจ อวคณฺฑการกํ ภุญฺชนฺโต เอกํ อาปตฺตึ
อาปชฺชติ ทุกฺกฏํ
อนาทริยํ ปฏิจฺจ หตฺถนิทฺธูนกํ ภุญฺชนฺโต เอกํ อาปตฺตึ
อาปชฺชติ ทุกฺกฏํ
อนาทริยํ ปฏิจฺจ สิตฺถาวการกํ ภุญฺชนฺโต เอกํ อาปตฺตึ
อาปชฺชติ ทุกฺกฏํ
อนาทริยํ ปฏิจฺจ ชิวฺหานิจฺฉารกํ ภุญฺชนฺโต เอกํ อาปตฺตึ
อาปชฺชติ ทุกฺกฏํ
อนาทริยํ ปฏิจฺจ จปุจปุการกํ ภุญฺชนฺโต เอกํ อาปตฺตึ
อาปชฺชติ ทุกฺกฏํ
ปญฺจโม วคฺโค
อนาทริยํ ปฏิจฺจ สุรุสุรุการกํ ภุญฺชนฺโต เอกํ อาปตฺตึ
อาปชฺชติ ทุกฺกฏํ
อนาทริยํ ปฏิจฺจ หตฺถนิลฺเลหกํ ภุญฺชนฺโต เอกํ อาปตฺตึ
อาปชฺชติ ทุกฺกฏํ



อนาทริยํ ปฏิจฺจ ปตฺตนิลฺเลหกํ ภุญฺชนฺโต เอกํ อาปตฺตึ
อาปชฺชติ ทุกฺกฏํ
อนาทริยํ ปฏิจฺจ โอฏฺฐนิลฺเลหกํ ภุญฺชนฺโต เอกํ อาปตฺตึ
อาปชฺชติ ทุกฺกฏํ
อนาทริยํ ปฏิจฺจ สามิเสน หตฺเถน ปานียถาลกํ
ปฏิคฺคณฺหนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ สสิตฺถกํ ปตฺตโธวนํ อนฺตรฆเร
ฉฑฺเฑนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ฉตฺตปาณิสฺส ธมฺมํ เทเสนฺโต เอกํ
อาปตฺตึ อาปชฺชติ ทุกฺกฏํ
อนาทริยํ ปฏิจฺจ ทณฺฑปาณิสฺส ธมฺมํ เทเสนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ สตฺถปาณิสฺส ธมฺมํ เทเสนฺโต เอกํ
อาปตฺตึ อาปชฺชติ ทุกฺกฏํ
อนาทริยํ ปฏิจฺจ อาวุธปาณิสฺส ธมฺมํ เทเสนฺโต
เอกํ อาปตฺตึ อาปชฺชติ ทุกฺกฏํ
ฉฏฺโฐ วคฺโค
อนาทริยํ ปฏิจฺจ ปาทุการูฬฺหสฺส ธมฺมํ เทเสนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ อุปาหนารูฬฺหสฺส ธมฺมํ เทเสนฺโต



เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ยานคตสฺส ธมฺมํ เทเสนฺโต เอกํ
อาปตฺตึ อาปชฺชติ ทุกฺกฏํ
อนาทริยํ ปฏิจฺจ สยนคตสฺส ธมฺมํ เทเสนฺโต เอกํ
อาปตฺตึ อาปชฺชติ ทุกฺกฏํ
อนาทริยํ ปฏิจฺจ ปลฺลตฺถิกาย นิสินฺนสฺส ธมฺมํ เทเสนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ เวฐิตสีสสฺส ธมฺมํ เทเสนฺโต เอกํ
อาปตฺตึ อาปชฺชติ ทุกฺกฏํ
อนาทริยํ ปฏิจฺจ โอคุณฺฐิตสีสสฺส ธมฺมํ เทเสนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ฉมายํ นิสีทิตฺวา อาสเน นิสินฺนสฺส
ธมฺมํ เทเสนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ นีเจ อาสเน นิสีทิตฺวา อุจฺเจ อาสเน
นิสินฺนสฺส ธมฺมํ เทเสนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ฐิโต นิสินฺนสฺส ธมฺมํ เทเสนฺโต
เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ปจฺฉโต คจฺฉนฺโต ปุรโต คจฺฉนฺตสฺส
ธมฺมํ เทเสนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ อุปฺปเถน คจฺฉนฺโต ปเถน คจฺฉนฺตสฺส


ธมฺมํ เทเสนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ ฐิโต อุจฺจารํ วา ปสฺสาวํ วา
กโรนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ หริเต อุจฺจารํ วา ปสฺสาวํ วา
เขฬํ วา กโรนฺโต เอกํ อาปตฺตึ อาปชฺชติ ทุกฺกฏํ
อนาทริยํ ปฏิจฺจ อุทเก อุจฺจารํ วา ปสฺสาวํ วา
เขฬํ วา กโรนฺโต กติ อาปตฺติโย อาปชฺชติ อนาทริยํ
ปฏิจฺจ อุทเก อุจฺจารํ วา ปสฺสาวํ วา เขฬํ วา กโรนฺโต
เอกํ อาปตฺตึ อาปชฺชติ ทุกฺกฏํ อนาทริยํ ปฏิจฺจ อุทเก
อุจฺจารํ วา ปสฺสาวํ วา เขฬํ วา กโรนฺโต อิมํ เอกํ อาปตฺตึ
อาปชฺชติ
สตฺตโม วคฺโค
ปญฺจสตฺตติ เสขิยา นิฏฺฐิตา
กตาปตฺติวารํ นิฏฺฐิตํ ทุติยํ
เมถุนํ ธมฺมํ ปฏิเสวนฺตสฺส อาปตฺติโย จตุนฺนํ วิปตฺตีนํ
กติ วิปตฺติโย ภชนฺติ เมถุนํ ธมฺมํ ปฏิเสวนฺตสฺส อาปตฺติโย
จตุนฺนํ วิปตฺตีนํ เทฺว วิปตฺติโย ภชนฺติ สิยา สีลวิปตฺตึ สิยา
อาจารวิปตฺตึ เป อนาทริยํ ปฏิจฺจ อุทเก อุจฺจารํ วา ปสฺสาวํ
วา เขฬํ วา กโรนฺตสฺส อาปตฺติ จตุนฺนํ วิปตฺตีนํ กติ วิปตฺติโย
ภชติ อนาทริยํ ปฏิจฺจ อุทเก อุจฺจารํ วา ปสฺสาวํ วา



เขฬํ วา กโรนฺตสฺส อาปตฺติ จตุนฺนํ วิปตฺตีนํ เอกํ วิปตฺตึ
ภชติ อาจารวิปตฺตึ
วิปตฺติวารํ นิฏฺฐิตํ ตติยํ
เมถุนํ ธมฺมํ ปฏิเสวนฺตสฺส อาปตฺติโย สตฺตนฺนํ อาปตฺติกฺขนฺธานํ
กตีหิ อาปตฺติกฺขนฺเธหิ สงฺคหิตา เมถุนํ ธมฺมํ ปฏิเสวนฺตสฺส
อาปตฺติโย สตฺตนฺนํ อาปตฺติกฺขนฺธานํ ตีหิ อาปตฺติกฺขนฺเธหิ สงฺคหิตา
สิยา ปาราชิกาปตฺติกฺขนฺเธน สิยา ถุลฺลจฺจยาปตฺติกฺขนฺเธน สิยา
ทุกฺกฏาปตฺติกฺขนฺเธน เป อนาทริยํ ปฏิจฺจ อุทเก อุจฺจารํ วา
ปสฺสาวํ วา เขฬํ วา กโรนฺตสฺส อาปตฺติ สตฺตนฺนํ อาปตฺติกฺขนฺธานํ
กตีหิ อาปตฺติกฺขนฺเธหิ สงฺคหิตา อนาทริยํ ปฏิจฺจ อุทเก
อุจฺจารํ วา ปสฺสาวํ วา เขฬํ วา กโรนฺตสฺส อาปตฺติ สตฺตนฺนํ
อาปตฺติกฺขนฺธานํ เอเกน อาปตฺติกฺขนฺเธน สงฺคหิตา ทุกฺกฏาปตฺติกฺขนฺเธน
สงฺคหิตวารํ นิฏฺฐิตํ จตุตฺถํ
เมถุนํ ธมฺมํ ปฏิเสวนฺตสฺส อาปตฺติโย ฉนฺนํ อาปตฺติสมุฏฺฐานานํ
กตีหิ สมุฏฺฐาเนหิ สมุฏฺฐหนฺติ เมถุนํ ธมฺมํ
ปฏิเสวนฺตสฺส อาปตฺติโย ฉนฺนํ อาปตฺติสมุฏฺฐานานํ เอเกน
สมุฏฺฐาเนน สมุฏฺฐหนฺติ กายโต จ จิตฺตโต จ สมุฏฺฐหนฺติ น
วาจโต เป อนาทรยํ ปฏิจฺจ อุทเก อุจฺจารํ วา ปสฺสาวํ
วา เขฬํ วา กโรนฺตสฺส อาปตฺติ ฉนฺนํ อาปตฺติสมุฏฺฐานานํ



กตีหิ สมุฏฺฐาเนหิ สมุฏฺฐาติ อนาทริยํ ปฏิจฺจ อุทเก อุจฺจารํ วา
ปสฺสาวํ วา เขฬํ วา กโรนฺตสฺส อาปตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ กายโต จ จิตฺตโต จ สมุฏฺฐาติ
น วาจโต
สมุฏฺฐานวารํ นิฏฺฐิตํ ปญฺจมํ
เมถุนํ ธมฺมํ ปฏิเสวนฺตสฺส อาปตฺติโย จตุนฺนํ อธิกรณานํ
กตมํ อธิกรณํ เมถุนํ ธมฺมํ ปฏิเสวนฺตสฺส อาปตฺติโย จตุนฺนํ
อธิกรณานํ อาปตฺตาธิกรณํ เป อนาทริยํ ปฏิจฺจ อุทเก
อุจฺจารํ วา ปสฺสาวํ วา เขฬํ วา กโรนฺตสฺส อาปตฺติ จตุนฺนํ
อธิกรณานํ กตมํ อธิกรณํ อนาทริยํ ปฏิจฺจ อุทเก อุจฺจารํ
วา ปสฺสาวํ วา เขฬํ วา กโรนฺตสฺส อาปตฺติ จตุนฺนํ อธิกรณานํ
อาปตฺตาธิกรณํ
อธิกรณวารํ นิฏฺฐิตํ ฉฏฺฐํ
เมถุนํ ธมฺมํ ปฏิเสวนฺตสฺส อาปตฺติโย สตฺตนฺนํ สมถานํ
กตีหิ สมเถหิ สมฺมนฺติ เมถุนํ ธมฺมํ ปฏิเสวนฺตสฺส อาปตฺติโย
สตฺตนฺนํ สมถานํ ตีหิ สมเถหิ สมฺมนฺติ สิยา สมฺมุขาวินเยน จ
ปฏิญฺญาตกรเณน จ สิยา สมฺมุขาวินเยน จ ติณวตฺถารเกน
จ เป อนาทริยํ ปฏิจฺจ อุทเก อุจฺจารํ วา ปสฺสาวํ วา
เขฬํ วา กโรนฺตสฺส อาปตฺติ สตฺตนฺนํ สมถานํ กตีหิ สมเถหิ
สมฺมติ อนาทริยํ ปฏิจฺจ อุทเก อุจฺจารํ วา ปสฺสาวํ วา


เขฬํ วา กโรนฺตสฺส อาปตฺติ สตฺตนฺนํ สมถานํ ตีหิ สมเถหิ
สมฺมติ สิยา สมฺมุขาวินเยน จ ปฏิญฺญาตกรเณน จ สิยา
สมฺมุขาวินเยน จ ติณวตฺถารเกน จ
สมถวารํ นิฏฺฐิตํ สตฺตมํ
เมถุนํ ธมฺมํ ปฏิเสวนฺโต กติ อาปตฺติโย อาปชฺชติ
เมถุนํ ธมฺมํ ปฏิเสวนฺโต ติสฺโส อาปตฺติโย อาปชฺชติ อกฺขายิเต
สรีเร เมถุนํ ธมฺมํ ปฏิเสวติ อาปตฺติ ปาราชิกสฺส เยภุยฺเยน
ขายิเต สรีเร เมถุนํ ธมฺมํ ปฏิเสวติ อาปตฺติ ถุลฺลจฺจยสฺส
วิวฏกเต มุเข อจฺฉุปนฺตํ องฺคชาตํ ปเวเสติ อาปตฺติ ทุกฺกฏสฺส
เมถุนํ ธมฺมํ ปฏิเสวนฺโต อิมา ติสฺโส อาปตฺติโย อาปชฺชติ
ตา อาปตฺติโย จตุนฺนํ วิปตฺตีนํ กติ วิปตฺติโย ภชนฺติ สตฺตนฺนํ
อาปตฺติกฺขนฺธานํ กตีหิ อาปตฺติกฺขนฺเธหิ สงฺคหิตา ฉนฺนํ
อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐหนฺติ จตุนฺนํ อธิกรณานํ
กตมํ อธิกรณํ สตฺตนฺนํ สมถานํ กตีหิ สมเถหิ สมฺมนฺติ
ตา อาปตฺติโย จตุนฺนํ วิปตฺตีนํ เทฺว วิปตฺติโย ภชนฺติ สิยา
สีลวิปตฺตึ สิยา อาจารวิปตฺตึ สตฺตนฺนํ อาปตฺติกฺขนฺธานํ ตีหิ
อาปตฺติกฺขนฺเธหิ สงฺคหิตา สิยา ปาราชิกาปตฺติกฺขนฺเธน สิยา
ถุลฺลจฺจยาปตฺติกฺขนฺเธน สิยา ทุกฺกฏาปตฺติกฺขนฺเธน ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐหนฺติ กายโต จ จิตฺตโต
จ สมุฏฺฐหนฺติ น วาจโต จตุนฺนํ อธิกรณานํ อาปตฺตาธิกรณํ



สตฺตนฺนํ สมถานํ ตีหิ สมเถหิ สมฺมนฺติ สิยา สมฺมุขาวินเยน จ
ปฏิญฺญาตกรเณน จ สิยา สมฺมุขาวินเยน จ ติณวตฺถารเกน
จ เป อนาทริยํ ปฏิจฺจ อุทเก อุจฺจารํ วา ปสฺสาวํ วา
เขฬํ วา กโรนฺโต กติ อาปตฺติโย อาปชฺชติ อนาทริยํ ปฏิจฺจ
อุทเก อุจฺจารํ วา ปสฺสาวํ วา เขฬํ วา กโรนฺโต เอกํ อาปตฺตึ
อาปชฺชติ ทุกฺกฏํ อนาทริยํ ปฏิจฺจ อุทเก อุจฺจารํ วา ปสฺสาวํ
วา เขฬํ วา กโรนฺโต อิมํ เอกํ อาปตฺตึ อาปชฺชติ สา
อาปตฺติ จตุนฺนํ วิปตฺตีนํ กติ วิปตฺติโย ภชติ สตฺตนฺนํ
อาปตฺติกฺขนฺธานํ กตีหิ อาปตฺติกฺขนฺเธหิ สงฺคหิตา ฉนฺนํ
อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐาติ จตุนฺนํ อธิกรณานํ
กตมํ อธิกรณํ สตฺตนฺนํ สมถานํ กตีหิ สมเถหิ สมฺมติ
สา อาปตฺติ จตุนฺนํ วิปตฺตีนํ เอกํ วิปตฺตึ ภชติ อาจารวิปตฺตึ
สตฺตนฺนํ อาปตฺติกฺขนฺธานํ เอเกน อาปตฺติกฺขนฺเธน สงฺคหิตา
ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ กายโต จ จิตฺตโต จ สมุฏฺฐาติ น วาจโต
จตุนฺนํ อธิกรณานํ อาปตฺตาธิกรณํ สตฺตนฺนํ สมถานํ ตีหิ
สมเถหิ สมฺมติ สิยา สมฺมุขาวินเยน จ ปฏิญฺญาตกรเณน จ
สิยา สมฺมุขาวินเยน จ ติณวตฺถารเกน จ
สมุจฺจยวารํ นิฏฺฐิตํ อฏฺฐมํ
อิเม อฏฺฐ วารา สชฺฌายมตฺเตน ลิขิตา



ตสฺสุทฺทานํ
กตฺถ ปญฺญตฺติ กตี จ วิปตฺติสงฺคเหน จ
สมุฏฺฐานาธิกรณา สมโถ จ สมุจฺจโยติ

ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
เมถุนํ ธมฺมํ ปฏิเสวนปจฺจยา ปาราชิกํ กตฺถ ปญฺญตฺตํ กํ
อารพฺภ กิสฺมึ วตฺถุสฺมึ เป เกนาภฏนฺติ ยนฺเตน ภควตา
ชานตา ปสฺสตา อรหตา สมฺมาสมฺพุทฺเธน เมถุนํ ธมฺมํ ปฏิเสวนปจฺจยา
ปาราชิกํ กตฺถ ปญฺญตฺตนฺติ เวสาลิยา ปญฺญตฺตํ กํ
อารพฺภาติ สุทินฺนํ กลนฺทปุตฺตํ อารพฺภ กิสฺมึ วตฺถุสฺมินฺติ
สุทินฺโน กลนฺทปุตฺโต ปุราณทุติยิกาย เมถุนํ ธมฺมํ ปฏิเสวิ ตสฺมึ
วตฺถุสฺมึ อตฺถิ ตตฺถ ปญฺญตฺติ อนุปฺปญฺญตฺติ อนุปฺปนฺนปญฺญตฺตีติ
เอกา ปญฺญตฺติ เทฺว อนุปฺปญฺญตฺติโย อนุปฺปนฺนปญฺญตฺติ
ตสฺมึ นตฺถิ สพฺพตฺถ ปญฺญตฺติ ปเทสปญฺญตีติ สพฺพตฺถ
ปญฺญตฺติ สาธารณปญฺญตฺติ อสาธารณปญฺญตฺตีติ สาธารณปญฺญตฺติ
เอกโต ปญฺญตฺติ อุภโต ปญฺญตฺตีติ อุภโต
ปญฺญตฺติ ปญฺจนฺนํ ปาติโมกฺขุทฺเทสานํ กตฺโถคธํ กตฺถ ปริยาปนฺนนฺติ
นิทาโนคธํ นิทานปริยาปนฺนํ กตเมน อุทฺเทเสน
อุทฺเทสํ อาคจฺฉตีติ ทุติเยน อุทฺเทเสน อุทฺเทสํ อาคจฺฉติ จตุนฺนํ
วิปตฺตีนํ กตมา วิปตฺตีติ สีลวิปตฺติ สตฺตนฺนํ อาปตฺติกฺขนฺธานํ



กตโม อาปตฺติกฺขนฺโธติ ปาราชิกาปตฺติกฺขนฺโธ ฉนฺนํ
อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐาตีติ เอเกน สมุฏฺฐาเนน
สมุฏฺฐาติ กายโต จ จิตฺตโต จ สมุฏฺฐาติ น วาจโต เป
เกนาภฏนฺติ ปารมฺปราภฏํ
อุปาลิ ทาสโก เจว โสณโก สิคฺคโว ตถา
โมคฺคลีปุตฺเตน ปญฺจมา เอเต ชมฺพุสิริวฺหเย
ตโต มหินฺโท อิฏฺฏิโย อุตฺติโย เจว สมฺพโล
เป
เอเต นาคา มหาปญฺญา วินยญฺญู มคฺคโกวิทา
วินยํ ทีเป ปกาเสสุํ ปิฏกํ ตมฺพปณฺณิยาติ
ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
อทินฺนํ อาทิยนปจฺจยา ปาราชิกํ กตฺถ ปญฺญตฺตนฺติ
ราชคเห ปญฺญตฺตํ กํ อารพฺภาติ ธนิยํ กุมฺภการปุตฺตํ
อารพฺภ กิสฺมึ วตฺถุสฺมินฺติ ธนิโย กุมฺภการปุตฺโต รญฺโญ ทารูนิ
อทินฺนํ อาทิยิ ตสฺมึ วตฺถุสฺมึ เอกา ปญฺญตฺติ เอกา
อนุปฺปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ สิยา กายโต จ จิตฺตโต จ สมุฏฺฐาติ น วาจโต
สิยา วาจโต จ จิตฺตโต จ สมุฏฺฐาติ น กายโต สิยา
กายโต จ วาจโต จ จิตฺตโต จ สมุฏฺฐาติ
สญฺจิจฺจ มนุสฺสวิคฺคหํ ชีวิตา โวโรปนปจฺจยา


ปาราชิกํ กตฺถ ปญฺญตฺตนฺติ เวสาลิยา ปญฺญตฺตํ กํ อารพฺภาติ
สมฺพหุเล ภิกฺขู อารพฺภ กิสฺมึ วตฺถุสฺมินฺติ สมฺพหุลา ภิกฺขู
อญฺญมญฺญํ ชีวิตา โวโรเปสุํ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ ตีหิ
สมุฏฺฐาเนหิ สมุฏฺฐาติ สิยา กายโต จ จิตฺตโต จ สมุฏฺฐาติ
น วาจโต สิยา วาจโต จ จิตฺตโต จ สมุฏฺฐาติ น กายโต
สิยา กายโต จ วาจโต จ จิตฺตโต จ สมุฏฺฐาติ
อสนฺตํ อภูตํ อุตฺตริมนุสฺสธมฺมํ อุลฺลปนปจฺจยา ปาราชิกํ
กตฺถ ปญฺญตฺตนฺติ เวสาลิยา ปญฺญตฺตํ กํ อารพฺภาติ
วคฺคุมุทาตีริเย ภิกฺขู อารพฺภ กิสฺมึ วตฺถุสฺมินฺติ วคฺคุมุทาตีริยา ภิกฺขู
คิหีนํ อญฺญมญฺญสฺส อุตฺตริมนุสฺสธมฺมสฺส วณฺณํ ภาสึสุ ตสฺมึ
วตฺถุสฺมึ เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ สิยา กายโต จ จิตฺตโต
จ สมุฏฺฐาติ น วาจโต สิยา วาจโต จ จิตฺตโต จ สมุฏฺฐาติ
น กายโต สิยา กายโต จ วาจโต จ จิตฺตโต จ สมุฏฺฐาติ
ยนฺเตน ภควตา ชานตา ปสฺสตา อรหตา
สมฺมาสมฺพุทฺเธน อุปกฺกมิตฺวา อสุจึ โมจนปจฺจยา สงฺฆาทิเสโส กตฺถ
ปญฺญตฺโต กํ อารพฺภ กิสฺมึ วตฺถุสฺมึ เป เกนาภฏนฺติ
ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
อุปกฺกมิตฺวา อสุจึ โมจนปจฺจยา สงฺฆาทิเสโส กตฺถ ปญฺญตฺโตติ



สาวตฺถิยา ปญฺญตฺโต กํ อารพฺภาติ อายสฺมนฺตํ เสยฺยสกํ
อารพฺภ กิสฺมึ วตฺถุสฺมินฺติ อายสฺมา เสยฺยสโก อุปกฺกมิตฺวา
อสุจึ โมเจสิ ตสฺมึ วตฺถุสฺมึ อตฺถิ ตตฺถ ปญฺญตฺติ อนุปฺปญฺญตฺติ
อนุปฺปนฺนปญฺญตฺตีติ เอกา ปญฺญตฺติ เอกา อนุปฺปญฺญตฺติ
อนุปฺปนฺนปญฺญตฺติ ตสฺมึ นตฺถิ สพฺพตฺถ ปญฺญตฺติ ปเทสปญฺญตฺตีติ
สพฺพตฺถ ปญฺญตฺติ สาธารณปญฺญตฺติ อสาธารณปญฺญตฺตีติ
อสาธารณปญฺญตฺติ เอกโต ปญฺญตฺติ อุภโต ปญฺญตฺตีติ
เอกโต ปญฺญตฺติ ปญฺจนฺนํ ปาติโมกฺขุทฺเทสานํ กตฺโถคธํ
กตฺถ ปริยาปนฺนนฺติ นิทาโนคธํ นิทานปริยาปนฺนํ กตเมน
อุทฺเทเสน อุทฺเทสํ อาคจฺฉตีติ ตติเยน อุทฺเทเสน อุทฺเทสํ
อาคจฺฉติ จตุนฺนํ วิปตฺตีนํ กตมา วิปตฺตีติ สีลวิปตฺติ
สตฺตนฺนํ อาปตฺติกฺขนฺธานํ กตโม อาปตฺติกฺขนฺโธติ
สงฺฆาทิเสสาปตฺติกฺขนฺโธ ฉนฺนํ อาปตฺติสมุฏฺฐานานํ กตีหิ สมุฏฺฐาเนหิ
สมุฏฺฐาติ เอเกน สมุฏฺฐาเนน สมุฏฺฐาติ กายโต จ จิตฺตโต จ
สมุฏฺฐาติ น วาจโต เป เกนาภฏนฺติ ปรมฺปราภฏํ
อุปาลิ ทาสโก เจว โสณโก สิคฺคโว ตถา
โมคฺคลีปุตฺเตน ปญฺจมา เอเต ชมฺพุสิริวฺหเย
ตโต มหินฺโท อิฏฺฏิโย อุตฺติโย เจว สมฺพโล
เป
เอเต นาคา มหาปญฺญา วินยญฺญู มคฺคโกวิทา


วินยํ ทีเป ปกาเสสุํ ปิฏกํ ตมฺพปณฺณิยาติ
มาตุคาเมน สทฺธึ กายสํสคฺคํ สมาปชฺชนปจฺจยา
สงฺฆาทิเสโส กตฺถ ปญฺญตฺโตติ สาวตฺถิยา ปญฺญตฺโต กํ
อารพฺภาติ อายสฺมนฺตํ อุทายึ อารพฺภ กิสฺมึ วตฺถุสฺมินฺติ
อายสฺมา อุทายิ มาตุคาเมน สทฺธึ กายสํสคฺคํ สมาปชฺชิ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ เอเกน
สมุฏฺฐาเนน สมุฏฺฐาติ กายโต จ จิตฺตโต จ สมุฏฺฐาติ น วาจโต
มาตุคามํ ทุฏฺฐุลฺลาหิ วาจาหิ โอภาสนปจฺจยา
สงฺฆาทิเสโส กตฺถ ปญฺญตฺโตติ สาวตฺถิยา ปญฺญตฺโต กํ
อารพฺภาติ อายสฺมนฺตํ อุทายึ อารพฺภ กิสฺมึ วตฺถุสฺมินฺติ
อายสฺมา อุทายิ มาตุคามํ ทุฏฺฐุลฺลาหิ วาจาหิ โอภาสิ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ
สมุฏฺฐาเนหิ สมุฏฺฐาติ สิยา กายโต จ จิตฺตโต จ สมุฏฺฐาติ
น วาจโต สิยา วาจโต จ จิตฺตโต จ สมุฏฺฐาติ น กายโต
สิยา กายโต จ วาจโต จ จิตฺตโต จ สมุฏฺฐาติ
มาตุคามสฺส สนฺติเก อตฺตกามปาริจริยาย วณฺณํ
ภาสนปจฺจยา สงฺฆาทิเสโส กตฺถ ปญฺญตฺโตติ สาวตฺถิยา ปญฺญตฺโต
กํ อารพฺภาติ อายสฺมนฺตํ อุทายึ อารพฺภ กิสฺมึ
วตฺถุสฺมินฺติ อายสฺมา อุทายิ มาตุคามสฺส สนฺติเก
อตฺตกามปาริจริยาย วณฺณํ อภาสิ ตสฺมึ วตฺถุสฺมึ เอกา ปญฺญตฺติ


ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
สญฺจริตฺตํ สมาปชฺชนปจฺจยา สงฺฆาทิเสโส กตฺถ ปญฺญตฺโตติ
สาวตฺถิยา ปญฺญตฺโต กํ อารพฺภาติ อายสฺมนฺตํ
อุทายึ อารพฺภ กิสฺมึ วตฺถุสฺมินฺติ อายสฺมา อุทายิ สญฺจริตฺตํ
สมาปชฺชิ ตสฺมึ วตฺถุสฺมึ เอกา ปญฺญตฺติ เอกา อนุปฺปญฺญตฺติ
ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ
สิยา กายโต สมุฏฺฐาติ น วาจโต น จิตฺตโต สิยา วาจโต
สมุฏฺฐาติ น กายโต น จิตฺตโต สิยา กายโต จ วาจโต
จ สมุฏฺฐาติ น จิตฺตโต สิยา กายโต จ จิตฺตโต จ
สมุฏฺฐาติ น วาจโต สิยา วาจโต จ จิตฺตโต จ สมุฏฺฐาติ
น กายโต สิยา กายโต จ วาจโต จ จิตฺตโต จ สมุฏฺฐาติ
สญฺญาจิกาย กุฏึ การาปนปจฺจยา สงฺฆาทิเสโส กตฺถ
ปญฺญตฺโตติ อาฬวิยา ปญฺญตฺโต กํ อารพฺภาติ อาฬวิเก
ภิกฺขู อารพฺภ กิสฺมึ วตฺถุสฺมินฺติ อาฬวิกา ภิกฺขู สญฺญาจิกาย
กุฏึ การาเปสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ
มหลฺลกํ วิหารํ การาปนปจฺจยา สงฺฆาทิเสโส กตฺถ
ปญฺญตฺโตติ โกสมฺพิยา ปญฺญตฺโต กํ อารพฺภาติ อายสฺมนฺตํ
ฉนฺนํ อารพฺภ กิสฺมึ วตฺถุสฺมินฺติ อายสฺมา ฉนฺโน วิหารวตฺถุํ
โสเธนฺโต อญฺญตรํ เจติยรุกฺขํ เฉทาเปสิ ตสฺมึ วตฺถุสฺมึ


เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ
ภิกฺขุํ อมูลเกน ปาราชิเกน ธมฺเมน อนุทฺธํสนปจฺจยา
สงฺฆาทิเสโส กตฺถ ปญฺญตฺโตติ ราชคเห ปญฺญตฺโต กํ อารพฺภาติ
เมตฺติยภุมฺมชเก ภิกฺขู อารพฺภ กิสฺมึ วตฺถุสฺมินฺติ
เมตฺติยภุมฺมชกา ภิกฺขู อายสฺมนฺตํ ทพฺพํ มลฺลปุตฺตํ อมูลเกน
ปาราชิเกน ธมฺเมน อนุทฺธํเสสุํ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
ภิกฺขุํ อญฺญภาคิยสฺส อธิกรณสฺส กิญฺจิ เทสํ เลสมตฺตํ
อุปาทาย ปาราชิเกน ธมฺเมน อนุทฺธํสนปจฺจยา สงฺฆาทิเสโส
กตฺถ ปญฺญตฺโตติ ราชคเห ปญฺญตฺโต กํ อารพฺภาติ
เมตฺติยภุมฺมชเก ภิกฺขู อารพฺภ กิสฺมึ วตฺถุสฺมินฺติ เมตฺติยภุมฺมชกา
ภิกฺขู อายสฺมนฺตํ ทพฺพํ มลฺลปุตฺตํ อญฺญภาคิยสฺส
อธิกรณสฺส กิญฺจิ เทสํ เลสมตฺตํ อุปาทาย ปาราชิเกน ธมฺเมน
อนุทฺธํเสสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
สงฺฆเภทกสฺส ภิกฺขุโน ยาวตติยํ สมนุภาสนาย
นปฺปฏินิสฺสชฺชนปจฺจยา สงฺฆาทิเสโส กตฺถ ปญฺญตฺโตติ ราชคเห
ปญฺญตฺโต กํ อารพฺภาติ เทวทตฺตํ อารพฺภ กิสฺมึ
วตฺถุสฺมินฺติ เทวทตฺโต สมคฺคสฺส สงฺฆสฺส เภทาย ปรกฺกมิ



ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ กายโต จ วาจโต จ จิตฺตโต
จ สมุฏฺฐาติ
เภทานุวตฺตกานํ ภิกฺขูนํ ยาวตติยํ สมนุภาสนาย
นปฺปฏินิสฺสชฺชนปจฺจยา สงฺฆาทิเสโส กตฺถ ปญฺญตฺโตติ ราชคเห
ปญฺญตฺโต กํ อารพฺภาติ สมฺพหุเล ภิกฺขู อารพฺภ กิสฺมึ
วตฺถุสฺมินฺติ สมฺพหุลา ภิกฺขู เทวทตฺตสฺส สงฺฆเภทาย ปรกฺกมนฺตสฺส
อนุวตฺตกา อเหสุํ วคฺควาทกา ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ กายโต จ วาจโต จ จิตฺตโต จ สมุฏฺฐาติ
ทุพฺพจสฺส ภิกฺขุโน ยาวตติยํ สมนุภาสนาย
นปฺปฏินิสฺสชฺชนปจฺจยา สงฺฆาทิเสโส กตฺถ ปญฺญตฺโตติ โกสมฺพิยา
ปญฺญตฺโต กํ อารพฺภาติ อายสฺมนฺตํ ฉนฺนํ อารพฺภ กิสฺมึ
วตฺถุสฺมินฺติ อายสฺมา ฉนฺโน ภิกฺขูหิ สหธมฺมิกํ วุจฺจมาโน
อตฺตานํ อวจนียํ อกาสิ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ กายโต
จ วาจโต จ จิตฺตโต จ สมุฏฺฐาติ
กุลทูสกสฺส ภิกฺขุโน ยาวตติยํ สมนุภาสนาย
นปฺปฏินิสฺสชฺชนปจฺจยา สงฺฆาทิเสโส กตฺถ ปญฺญตฺโตติ สาวตฺถิยา
ปญฺญตฺโต กํ อารพฺภาติ อสฺสชิปุนพฺพสุเก ภิกฺขู อารพฺภ


กิสฺมึ วตฺถุสฺมินฺติ อสฺสชิปุนพฺพสุกา ภิกฺขู สงฺเฆน
ปพฺพาชนียกมฺมกตา ภิกฺขู ฉนฺทคามิตา โทสคามิตา โมหคามิตา ภยคามิตา
ปาเปสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ กายโต จ วาจโต จ
จิตฺตโต จ สมุฏฺฐาติ เป
ยนฺเตน ภควตา ชานตา ปสฺสตา อรหตา
สมฺมาสมฺพุทฺเธน อนาทริยํ ปฏิจฺจ อุทเก อุจฺจารํ วา ปสฺสาวํ วา เขฬํ วา
กรณปจฺจยา ทุกฺกฏํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ฉพฺพคฺคิเย ภิกฺขู อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขู อุทเก อุจฺจารมฺปิ ปสฺสาวมฺปิ เขฬมฺปิ อกํสุ
ตสฺมึ วตฺถุสฺมึ เอกา ปญฺญตฺติ เอกา อนุปฺปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ กายโต จ
จิตฺตโต จ สมุฏฺฐาติ น วาจโต
กตฺถปฺปญฺญตฺติวารํ นิฏฺฐิตํ ปฐมํ
เมถุนํ ธมฺมํ ปฏิเสวนปจฺจยา กติ อาปตฺติโย อาปชฺชติ
เมถุนํ ธมฺมํ ปฏิเสวนปจฺจยา จตสฺโส อาปตฺติโย อาปชฺชติ
อกฺขายิเต สรีเร เมถุนํ ธมฺมํ ปฏิเสวติ อาปตฺติ ปาราชิกสฺส
เยภุยฺเยน ขายิเต สรีเร เมถุนํ ธมฺมํ ปฏิเสวติ อาปตฺติ ถุลฺลจฺจยสฺส
วิวฏกเต มุเข อจฺฉุปนฺตํ องฺคชาตํ ปเวเสติ อาปตฺติ
ทุกฺกฏสฺส ชตุมฏฺฐเก ปาจิตฺติยํ เมถุนํ ธมฺมํ ปฏิเสวนปจฺจยา



อิมา จตสฺโส อาปตฺติโย อาปชฺชติ
อทินฺนํ อาทิยนปจฺจยา กติ อาปตฺติโย อาปชฺชติ
อทินฺนํ อาทิยนปจฺจยา ติสฺโส อาปตฺติโย อาปชฺชติ ปญฺจมาสกํ
วา อติเรกปญฺจมาสกํ วา อคฺฆนกํ อทินฺนํ เถยฺยสงฺขาตํ อาทิยติ
อาปตฺติ ปาราชิกสฺส อติเรกมาสกํ วา อูนปญฺจมาสกํ วา อคฺฆนกํ
อทินฺนํ เถยฺยสงฺขาตํ อาทิยติ อาปตฺติ ถุลฺลจฺจยสฺส มาสกํ
วา อูนมาสกํ วา อคฺฆนกํ อทินฺนํ เถยฺยสงฺขาตํ อาทิยติ อาปตฺติ
ทุกฺกฏสฺส อทินฺนํ อาทิยนปจฺจยา อิมา ติสฺโส อาปตฺติโย
อาปชฺชติ
สญฺจิจฺจ มนุสฺสวิคฺคหํ ชีวิตา โวโรปนปจฺจยา กติ
อาปตฺติโย อาปชฺชติ สญฺจิจฺจ มนุสฺสวิคฺคหํ ชีวิตา โวโรปนปจฺจยา
ติสฺโส อาปตฺติโย อาปชฺชติ มนุสฺสํ โอทิสฺส โอปาตํ
ขนติ ปปติตฺวา มริสฺสตีติ อาปตฺติ ทุกฺกฏสฺส ปปติเต
ทุกฺขา เวทนา อุปฺปชฺชติ อาปตฺติ ถุลฺลจฺจยสฺส มรติ อาปตฺติ
ปาราชิกสฺส สญฺจิจฺจ มนุสฺสวิคฺคหํ ชีวิตา โวโรปนปจฺจยา
อิมา ติสฺโส อาปตฺติโย อาปชฺชติ
อสนฺตํ อภูตํ อุตฺตริมนุสฺสธมฺมํ อุลฺลปนปจฺจยา กติ
อาปตฺติโย อาปชฺชติ อสนฺตํ อภูตํ อุตฺตริมนุสฺสธมฺมํ
อุลฺลปนปจฺจยา ติสฺโส อาปตฺติโย อาปชฺชติ ปาปิจฺโฉ อิจฺฉาปกโต
อสนฺตํ อภูตํ อุตฺตริมนุสฺสธมฺมํ อุลฺลปติ อาปตฺติ ปาราชิกสฺส


โย เต วิหาเร วสติ โส ภิกฺขุ อรหาติ ภณติ ปฏิวิชานนฺตสฺส
อาปตฺติ ถุลฺลจฺจยสฺส นปฺปฏิวิชานนฺตสฺส อาปตฺติ
ทุกฺกฏสฺส อสนฺตํ อภูตํ อุตฺตริมนุสฺสธมฺมํ อุลฺลปนปจฺจยา อิมา
ติสฺโส อาปตฺติโย อาปชฺชติ
อุปกฺกมิตฺวา อสุจึ โมจนปจฺจยา กติ อาปตฺติโย
อาปชฺชติ อุปกฺกมิตฺวา อสุจึ โมจนปจฺจยา ติสฺโส อาปตฺติโย
อาปชฺชติ เจเตติ อุปกฺกมติ มุจฺจติ อาปตฺติ สงฺฆาทิเสสสฺส
เจเตติ อุปกฺกมติ น มุจฺจติ อาปตฺติ ถุลฺลจฺจยสฺส ปโยเค
ทุกฺกฏํ
กายสํสคฺคํ สมาปชฺชนปจฺจยา ปญฺจ อาปตฺติโย
อาปชฺชติ อวสฺสุตา ภิกฺขุนี อวสฺสุตสฺส ปุริสปุคฺคลสฺส อธกฺขกํ
อุพฺภชานุมณฺฑลํ คหณํ สาทิยติ อาปตฺติ ปาราชิกสฺส ภิกฺขุ
กาเยน กายํ อามสติ อาปตฺติ สงฺฆาทิเสสสฺส กาเยน กายปฏิพทฺธํ
อามสติ อาปตฺติ ถุลฺลจฺจยสฺส กายปฏิพทฺเธน กายปฏิพทฺธํ
อามสติ อาปตฺติ ทุกฺกฏสฺส องฺคุลิปโตทเก ปาจิตฺติยํ กายสํสคฺคํ
สมาปชฺชนปจฺจยา อิมา ปญฺจ อาปตฺติโย อาปชฺชติ
มาตุคามํ ทุฏฺฐุลฺลาหิ วาจาหิ โอภาสนปจฺจยา ติสฺโส
อาปตฺติโย อาปชฺชติ วจฺจมคฺคํ ปสฺสาวมคฺคํ อาทิสฺส วณฺณมฺปิ
ภณติ อวณฺณมฺปิ ภณติ อาปตฺติ สงฺฆาทิเสสสฺส วจฺจมคฺคํ
ปสฺสาวมคฺคํ ฐเปตฺวา อธกฺขกํ อุพฺภชานุมณฺฑลํ อาทิสฺส วณฺณมฺปิ




ภณติ อวณฺณมฺปิ ภณติ อาปตฺติ ถุลฺลจฺจยสฺส กายปฏิพทฺธํ
อาทิสฺส วณฺณมฺปิ ภณติ อวณฺณมฺปิ ภณติ อาปตฺติ ทุกฺกฏสฺส
อตฺตกามปาริจริยาย วณฺณํ ภาสนปจฺจยา ติสฺโส
อาปตฺติโย อาปชฺชติ มาตุคามสฺส สนฺติเก อตฺตกามปาริจริยาย
วณฺณํ ภาสติ อาปตฺติ สงฺฆาทิเสสสฺส ปณฺฑกสฺส สนฺติเก
อตฺตกามปาริจริยาย วณฺณํ ภาสติ อาปตฺติ ถุลฺลจฺจยสฺส
ติรจฺฉานคตสฺส สนฺติเก อตฺตกามปาริจริยาย วณฺณํ ภาสติ อาปตฺติ
ทุกฺกฏสฺส
สญฺจริตฺตํ สมาปชฺชนปจฺจยา ติสฺโส อาปตฺติโย
อาปชฺชติ ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
ปฏิคฺคณฺหาติ วีมํสติ น ปจฺจาหรติ อาปตฺติ ถุลฺลจฺจยสฺส
ปฏิคฺคณฺหาติ น วีมํสติ น ปจฺจาหรติ อาปตฺติ ทุกฺกฏสฺส
สญฺญาจิกาย กุฏึ การาปนปจฺจยา ติสฺโส อาปตฺติโย
อาปชฺชติ การาเปติ ปโยเค ทุกฺกฏํ เอกปิณฺเฑ อนาคเต
อาปตฺติ ถุลฺลจฺจยสฺส ตสฺมึ ปิณฺเฑ อาคเต อาปตฺติ สงฺฆาทิเสสสฺส
มหลฺลกํ วิหารํ การาปนปจฺจยา ติสฺโส อาปตฺติโย
อาปชฺชติ การาเปติ ปโยเค ทุกฺกฏํ เอกปิณฺเฑ อนาคเต
อาปตฺติ ถุลฺลจฺจยสฺส ตสฺมึ ปิณฺเฑ อาคเต อาปตฺติ สงฺฆาทิเสสสฺส
ภิกฺขุํ อมูลเกน ปาราชิเกน ธมฺเมน อนุทฺธํสนปจฺจยา
ติสฺโส อาปตฺติโย อาปชฺชติ อโนกาสํ การาเปตฺวา


จาวนาธิปฺปาโย วเทติ อาปตฺติ สงฺฆาทิเสเสน ทุกฺกฏสฺส โอกาสํ
การาเปตฺวา อกฺโกสาธิปฺปาโย วเทติ อาปตฺติ โอมสวาทสฺส
ภิกฺขุํ อญฺญภาคิยสฺส อธิกรณสฺส กิญฺจิ เทสํ เลสมตฺตํ
อุปาทาย ปาราชิเกน ธมฺเมน อนุทฺธํสนปจฺจยา ติสฺโส อาปตฺติโย
อาปชฺชติ อโนกาสํ การาเปตฺวา จาวนาธิปฺปาโย วเทติ อาปตฺติ
สงฺฆาทิเสเสน ทุกฺกฏสฺส โอกาสํ การาเปตฺวา อกฺโกสาธิปฺปาโย
วเทติ อาปตฺติ โอมสวาทสฺส
สงฺฆเภทโก ภิกฺขุ ยาวตติยํ สมนุภาสนาย
นปฺปฏินิสฺสชฺชนปจฺจยา ติสฺโส อาปตฺติโย อาปชฺชติ ญตฺติยา
ทุกฺกฏํ ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน
อาปตฺติ สงฺฆาทิเสสสฺส
เภทกานุวตฺตกา ภิกฺขู ยาวตติยํ สมนุภาสนาย
นปฺปฏินิสฺสชฺชนปจฺจยา ติสฺโส อาปตฺติโย อาปชฺชติ ญตฺติยา
ทุกฺกฏํ ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน
อาปตฺติ สงฺฆาทิเสสสฺส
ทุพฺพโจ ภิกฺขุ ยาวตติยํ สมนุภาสนาย นปฺปฏินิสฺสชฺชนปจฺจยา
ติสฺโส อาปตฺติโย อาปชฺชติ ญตฺติยา ทุกฺกฏํ ทฺวีหิ
กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ
สงฺฆาทิเสสสฺส
กุลทูสโก ภิกฺขุ ยาวตติยํ สมนุภาสนาย


นปฺปฏินิสฺสชฺชนปจฺจยา ติสฺโส อาปตฺติโย อาปชฺชติ ญตฺติยา ทุกฺกฏํ
ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ
สงฺฆาทิเสสสฺส เป
อนาทริยํ ปฏิจฺจ อุทเก อุจฺจารํ วา ปสฺสาวํ วา
เขฬํ วา กรณปจฺจยา กติ อาปตฺติโย อาปชฺชติ อนาทริยํ
ปฏิจฺจ อุทเก อุจฺจารํ วา ปสฺสาวํ วา เขฬํ วา กรณปจฺจยา
เอกํ อาปตฺตึ อาปชฺชติ ทุกฺกฏํ อนาทริยํ ปฏิจฺจ อุทเก อุจฺจารํ วา
ปสฺสาวํ วา เขฬํ วา กรณปจฺจยา อิมํ เอกํ อาปตฺตึ อาปชฺชติ
กตาปตฺติวารํ นิฏฺฐิตํ ทุติยํ
เมถุนํ ธมฺมํ ปฏิเสวนปจฺจยา อาปตฺติโย จตุนฺนํ
วิปตฺตีนํ กติ วิปตฺติโย ภชนฺติ เมถุนํ ธมฺมํ ปฏิเสวนปจฺจยา
อาปตฺติโย จตุนฺนํ วิปตฺตีนํ เทฺว วิปตฺติโย ภชนฺติ สิยา
สีลวิปตฺตึ สิยา อาจารวิปตฺตึ เป อนาทริยํ ปฏิจฺจ อุทเก
อุจฺจารํ วา ปสฺสาวํ วา เขฬํ วา กรณปจฺจยา อาปตฺติ จตุนฺนํ
วิปตฺตีนํ กติ วิปตฺติโย ภชติ อนาทริยํ ปฏิจฺจ อุทเก อุจฺจารํ
วา ปสฺสาวํ วา เขฬํ วา กรณปจฺจยา อาปตฺติ จตุนฺนํ วิปตฺตีนํ
เอกํ วิปตฺตึ ภชติ อาจารวิปตฺตึ
วิปตฺติวารํ นิฏฺฐิตํ ตติยํ
เมถุนํ ธมฺมํ ปฏิเสวนปจฺจยา อาปตฺติโย สตฺตนฺนํ
อาปตฺติกฺขนฺธานํ กตีหิ อาปตฺติกฺขนฺเธหิ สงฺคหิตา เมถุนํ ธมฺมํ


ปฏิเสวนปจฺจยา อาปตฺติโย สตฺตนฺนํ อาปตฺติกฺขนฺธานํ จตูหิ
อาปตฺติกฺขนฺเธหิ สงฺคหิตา สิยา ปาราชิกาปตฺติกฺขนฺเธน สิยา
ถุลฺลจฺจยาปตฺติกฺขนฺเธน สิยา ปาจิตฺติยาปตฺติกฺขนฺเธน สิยา
ทุกฺกฏาปตฺติกฺขนฺเธน เป อนาทริยํ ปฏิจฺจ อุทเก อุจฺจารํ วา
ปสฺสาวํ วา เขฬํ วา กรณปจฺจยา อาปตฺติ สตฺตนฺนํ อาปตฺติกฺขนฺธานํ
กตีหิ อาปตฺติกฺขนฺเธหิ สงฺคหิตา อนาทริยํ ปฏิจฺจ
อุทเก อุจฺจารํ วา ปสฺสาวํ วา เขฬํ วา กรณปจฺจยา อาปตฺติ
สตฺตนฺนํ อาปตฺติกฺขนฺธานํ เอเกน อาปตฺติกฺขนฺเธน สงฺคหิตา
ทุกฺกฏาปตฺติกฺขนฺเธน
สงฺคหิตวารํ นิฏฺฐิตํ จตุตฺถํ
เมถุนํ ธมฺมํ ปฏิเสวนปจฺจยา อาปตฺติโย ฉนฺนํ
อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐหนฺติ เมถุนํ ธมฺมํ
ปฏิเสวนปจฺจยา อาปตฺติโย ฉนฺนํ อาปตฺติสมุฏฺฐานานํ เอเกน
สมุฏฺฐาเนน สมุฏฺฐหนฺติ กายโต จ จิตฺตโต จ สมุฏฺฐหนฺติ
น วาจโต เป อนาทริยํ ปฏิจฺจ อุทเก อุจฺจารํ วา ปสฺสาวํ
วา เขฬํ วา กรณปจฺจยา อาปตฺติ ฉนฺนํ อาปตฺติสมุฏฺฐานานํ
กตีหิ สมุฏฺฐาเนหิ สมุฏฺฐาติ อนาทริยํ ปฏิจฺจ อุทเก อุจฺจารํ
วา ปสฺสาวํ วา เขฬํ วา กรณปจฺจยา ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ กายโต จ จิตฺตโต จ สมุฏฺฐาติ
น วาจโต


สมุฏฺฐานวารํ นิฏฺฐิตํ ปญฺจมํ
เมถุนํ ธมฺมํ ปฏิเสวนปจฺจยา อาปตฺติโย จตุนฺนํ
อธิกรณานํ กตมํ อธิกรณํ เมถุนํ ธมฺมํ ปฏิเสวนปจฺจยา
อาปตฺติโย จตุนฺนํ อธิกรณานํ อาปตฺตาธิกรณํ เป อนาทริยํ
ปฏิจฺจ อุทเก อุจฺจารํ วา ปสฺสาวํ วา เขฬํ วา กรณปจฺจยา
อาปตฺติ จตุนฺนํ อธิกรณานํ กตมํ อธิกรณํ อนาทริยํ ปฏิจฺจ
อุทเก อุจฺจารํ วา ปสฺสาวํ วา เขฬํ วา กรณปจฺจยา อาปตฺติ
จตุนฺนํ อธิกรณานํ อาปตฺตาธิกรณํ
อธิกรณวารํ นิฏฺฐิตํ ฉฏฺฐํ
เมถุนํ ธมฺมํ ปฏิเสวนปจฺจยา อาปตฺติโย สตฺตนฺนํ
สมถานํ กตีหิ สมเถหิ สมฺมนฺติ เมถุนํ ธมฺมํ ปฏิเสวนปจฺจยา
อาปตฺติโย สตฺตนฺนํ สมถานํ ตีหิ สมเถหิ สมฺมนฺติ สิยา
สมฺมุขาวินเยน จ ปฏิญฺญาตกรเณน จ สิยา สมฺมุขาวินเยน
จ ติณวตฺถารเกน จ เป อนาทริยํ ปฏิจฺจ อุทเก อุจฺจารํ
วา ปสฺสาวํ วา เขฬํ วา กรณปจฺจยา อาปตฺติ สตฺตนฺนํ สมถานํ
กตีหิ สมเถหิ สมฺมติ อนาทริยํ ปฏิจฺจ อุทเก อุจฺจารํ วา
ปสฺสาวํ วา เขฬํ วา กรณปจฺจยา อาปตฺติ สตฺตนฺนํ สมถานํ
ตีหิ สมเถหิ สมฺมติ สิยา สมฺมุขาวินเยน จ ปฏิญฺญาตกรเณน
จ สิยา สมฺมุขาวินเยน จ ติณวตฺถารเกน จ
สมถวารํ นิฏฺฐิตํ สตฺตมํ


เมถุนํ ธมฺมํ ปฏิเสวนปจฺจยา กติ อาปตฺติโย อาปชฺชติ
เมถุนํ ธมฺมํ ปฏิเสวนปจฺจยา จตสฺโส อาปตฺติโย อาปชฺชติ
อกฺขายิเต สรีเร เมถุนํ ธมฺมํ ปฏิเสวติ อาปตฺติ ปาราชิกสฺส
เยภุยฺเยน ขายิเต สรีเร เมถุนํ ธมฺมํ ปฏิเสวติ อาปตฺติ
ถุลฺลจฺจยสฺส วิวฏกเต มุเข อจฺฉุปนฺตํ องฺคชาตํ ปเวเสติ
อาปตฺติ ทุกฺกฏสฺส ชตุมฏฺฐเก ปาจิตฺติยํ เมถุนํ ธมฺมํ
ปฏิเสวนปจฺจยา อิมา จตสฺโส อาปตฺติโย อาปชฺชติ ตา อาปตฺติโย
จตุนฺนํ วิปตฺตีนํ กติ วิปตฺติโย ภชนฺติ สตฺตนฺนํ อาปตฺติกฺขนฺธานํ
กตีหิ อาปตฺติกฺขนฺเธหิ สงฺคหิตา ฉนฺนํ อาปตฺติสมุฏฺฐานานํ
กตีหิ สมุฏฺฐาเนหิ สมุฏฺฐหนฺติ จตุนฺนํ อธิกรณานํ กตมํ
อธิกรณํ สตฺตนฺนํ สมถานํ กตีหิ สมเถหิ สมฺมนฺติ ตา
อาปตฺติโย จตุนฺนํ วิปตฺตีนํ เทฺว วิปตฺติโย ภชนฺติ สิยา
สีลวิปตฺตึ สิยา อาจารวิปตฺตึ สตฺตนฺนํ อาปตฺติกฺขนฺธานํ จตูหิ
อาปตฺติกฺขนฺเธหิ สงฺคหิตา สิยา ปาราชิกาปตฺติกฺขนฺเธน สิยา
ถุลฺลจฺจยาปตฺติกฺขนฺเธน สิยา ปาจิตฺติยาปตฺติกฺขนฺเธน สิยา
ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐหนฺติ กายโต จ จิตฺตโต จ สมุฏฺฐหนฺติ น วาจโต
จตุนฺนํ อธิกรณานํ อาปตฺตาธิกรณํ สตฺตนฺนํ สมถานํ ตีหิ
สมเถหิ สมฺมนฺติ สิยา สมฺมุขาวินเยน จ ปฏิญฺญาตกรเณน
จ สิยา สมฺมุขาวินเยน จ ติณวตฺถารเกน จ เป อนาทริยํ


ปฏิจฺจ อุทเก อุจฺจารํ วา ปสฺสาวํ วา เขฬํ วา กรณปจฺจยา
กติ อาปตฺติโย อาปชฺชติ อนาทริยํ ปฏิจฺจ อุทเก อุจฺจารํ
วา ปสฺสาวํ วา เขฬํ วา กรณปจฺจยา เอกํ อาปตฺตึ อาปชฺชติ
ทุกฺกฏํ อนาทริยํ ปฏิจฺจ อุทเก อุจฺจารํ วา ปสฺสาวํ วา
เขฬํ วา กรณปจฺจยา อิมํ เอกํ อาปตฺตึ อาปชฺชติ สา
อาปตฺติ จตุนฺนํ วิปตฺตีนํ กติ วิปตฺติโย ภชติ สตฺตนฺนํ
อาปตฺติกฺขนฺธานํ กตีหิ อาปตฺติกฺขนฺเธหิ สงฺคหิตา ฉนฺนํ อาปตฺติสมุฏฺฐานานํ
กตีหิ สมุฏฺฐาเนหิ สมุฏฺฐาติ จตุนฺนํ อธิกรณานํ
กตมํ อธิกรณํ สตฺตนฺนํ สมถานํ กตีหิ สมเถหิ สมฺมติ
สา อาปตฺติ จตุนฺนํ วิปตฺตีนํ เอกํ วิปตฺตึ ภชติ อาจารวิปตฺตึ
สตฺตนฺนํ อาปตฺติกฺขนฺธานํ เอเกน อาปตฺติกฺขนฺเธน สงฺคหิตา
ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ กายโต จ จิตฺตโต จ สมุฏฺฐาติ น วาจโต
จตุนฺนํ อธิกรณานํ อาปตฺตาธิกรณํ สตฺตนฺนํ สมถานํ ตีหิ
สมเถหิ สมฺมติ สิยา สมฺมุขาวินเยน จ ปฏิญฺญาตกรเณน จ
สิยา สมฺมุขาวินเยน จ ติณวตฺถารเกน จาติ
สมุจฺจยวารํ นิฏฺฐิตํ อฏฺฐมํ
อฏฺฐ ปจฺจยวารา นิฏฺฐิตา
มหาวิภงฺเค โสฬส มหาวารา นิฏฺฐิตา



ภิกฺขุนีวิภงฺเค โสฬส มหาวารา
ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
ภิกฺขุนีนํ ปญฺจมํ ปาราชิกํ กตฺถ ปญฺญตฺตํ กํ อารพฺภ
กิสฺมึ วตฺถุสฺมึ อตฺถิ ตตฺถ ปญฺญตฺติ อนุปฺปญฺญตฺติ อนุปฺปนฺนปญฺญตฺติ
สพฺพตฺถ ปญฺญตฺติ ปเทสปญฺญตฺติ สาธารณปญฺญตฺติ
อสาธารณปญฺญตฺติ เอกโต ปญฺญตฺติ อุภโต ปญฺญตฺติ จตุนฺนํ
ปาติโมกฺขุทฺเทสานํ กตฺโถคธํ กตฺถ ปริยาปนฺนํ กตเมน อุทฺเทเสน
อุทฺเทสํ อาคจฺฉติ จตุนฺนํ วิปตฺตีนํ กตมา วิปตฺติ สตฺตนฺนํ
อาปตฺติกฺขนฺธานํ กตโม อาปตฺติกฺขนฺโธ ฉนฺนํ อาปตฺติสมุฏฺฐานานํ
กตีหิ สมุฏฺฐาเนหิ สมุฏฺฐาติ จตุนฺนํ อธิกรณานํ กตมํ อธิกรณํ
สตฺตนฺนํ สมถานํ กตีหิ สมเถหิ สมฺมติ โก ตตฺถ วินโย
โก ตตฺถ อภิวินโย กึ ตตฺถ ปาติโมกฺขํ กึ ตตฺถ อธิปาติโมกฺขํ
กา วิปตฺติ กา สมฺปตฺติ กา ปฏิปตฺติ กติ อตฺถวเส
ปฏิจฺจ ภควตา ภิกฺขุนีนํ ปญฺจมํ ปาราชิกํ ปญฺญตฺตํ กา
สิกฺขนฺติ กา สิกฺขิตสิกฺขา กตฺถ ฐิตํ กา ธาเรนฺติ
กสฺส วจนํ เกนาภฏนฺติ
ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
ภิกฺขุนีนํ ปญฺจมํ ปาราชิกํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ สุนฺทรีนนฺทํ ภิกฺขุนึ อารพฺภ


กิสฺมึ วตฺถุสฺมินฺติ สุนฺทรีนนฺทา ภิกฺขุนี อวสฺสุตา อวสฺสุตสฺส
ปุริสปุคฺคลสฺส กายสํสคฺคํ สาทิยิ ตสฺมึ วตฺถุสฺมึ อตฺถิ
ตตฺถ ปญฺญตฺติ อนุปฺปญฺญตฺติ อนุปฺปนฺนปญฺญตฺตีติ เอกา
ปญฺญตฺติ อนุปฺปญฺญตฺติ อนุปฺปนฺนปญฺญตฺติ ตสฺมึ นตฺถิ สพฺพตฺถ
ปญฺญตฺติ ปเทสปญฺญตฺตีติ สพฺพตฺถ ปญฺญตฺติ สาธารณปญฺญตฺติ
อสาธารณปญฺญตฺตีติ อสาธารณปญฺญตฺติ เอกโต
ปญฺญตฺติ อุภโต ปญฺญตฺตีติ เอกโต ปญฺญตฺติ จตุนฺนํ
ปาติโมกฺขุทฺเทสานํ กตฺโถคธํ กตฺถ ปริยาปนฺนนฺติ นิทาโนคธํ
นิทานปริยาปนฺนํ กตเมน อุทฺเทเสน อุทฺเทสํ อาคจฺฉตีติ
ทุติเยน อุทฺเทเสน อุทฺเทสํ อาคจฺฉติ จตุนฺนํ วิปตฺตีนํ กตมา
วิปตฺตีติ สีลวิปตฺติ สตฺตนฺนํ อาปตฺติกฺขนฺธานํ กตโม อาปตฺติกฺขนฺโธติ
ปาราชิกาปตฺติกฺขนฺโธ ฉนฺนํ อาปตฺติสมุฏฺฐานานํ
กตีหิ สมุฏฺฐาเนหิ สมุฏฺฐาตีติ เอเกน สมุฏฺฐาเนน สมุฏฺฐาติ
กายโต จ จิตฺตโต จ สมุฏฺฐาติ น วาจโต จตุนฺนํ
อธิกรณานํ กตมํ อธิกรณนฺติ อาปตฺตาธิกรณํ สตฺตนฺนํ สมถานํ
กตีหิ สมเถหิ สมฺมตีติ ทฺวีหิ สมเถหิ สมฺมติ สมฺมุขาวินเยน
จ ปฏิญฺญาตกรเณน จ โก ตตฺถ วินโย โก ตตฺถ
อภิวินโยติ ปญฺญตฺติ วินโย วิภตฺติ อภิวินโย กึ ตตฺถ
ปาติโมกฺขํ กึ ตตฺถ อธิปาติโมกฺขนฺติ ปญฺญตฺติ ปาติโมกฺขํ
วิภตฺติ อธิปาติโมกฺขํ กา วิปตฺตีติ อสํวโร วิปตฺติ กา


สมฺปตฺตีติ สํวโร สมฺปตฺติ กา ปฏิปตฺตีติ น เอวรูปํ
กริสฺสามีติ ยาวชีวํ อาปาณโกฏิกํ สมาทาย สิกฺขติ สิกฺขาปเทสุ
กติ อตฺถวเส ปฏิจฺจ ภควตา ภิกฺขุนีนํ ปญฺจมํ ปาราชิกํ ปญฺญตฺตนฺติ
ทส อตฺถวเส ปฏิจฺจ ภควตา ภิกฺขุนีนํ ปญฺจมํ ปาราชิกํ
ปญฺญตฺตํ สงฺฆสุฏฺฐุตาย สงฺฆผาสุตาย ทุมฺมงฺกูนํ ภิกฺขุนีนํ
นิคฺคหาย เปสลานํ ภิกฺขุนีนํ ผาสุวิหาราย ทิฏฺฐธมฺมิกานํ
อาสวานํ สํวราย สมฺปรายิกานํ อาสวานํ ปฏิฆาตาย อปฺปสนฺนานํ
ปสาทาย ปสนฺนานํ ภิยฺโยภาวาย สทฺธมฺมฏฺฐิติยา
วินยานุคฺคหาย กา สิกฺขนฺตีติ เสกฺขา จ ปุถุชฺชนกลฺยาณิกา จ
สิกฺขนฺติ กา สิกฺขิตสิกฺขาติ อรหนฺติโย สิกฺขิตสิกฺขา
กตฺถ ฐิตนฺติ สิกฺขากามาสุ ฐิตํ กา ธาเรนฺตีติ ยาสํ
วตฺตติ ตา ธาเรนฺติ กสฺส วจนนฺติ ภควโต วจนํ อรหโต
สมฺมาสมฺพุทฺธสฺส เกนาภฏนฺติ ปรมฺปราภฏํ
อุปาลิ ทาสโก เจว โสณโก สิคฺคโว ตถา
โมคฺคลีปุตฺเตน ปญฺจมา เอเต ชมฺพุสิริวฺหเย
ตโต มหินฺโท อิฏฺฏิโย อุตฺติโย เจว สมฺพโล
เป
เอเต นาคา มหาปญฺญา วินยญฺญู มคฺคโกวิทา
วินยํ ทีเป ปกาเสสุํ ปิฏกํ ตมฺพปณฺณิยาติ



ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
ภิกฺขุนีนํ ฉฏฺฐํ ปาราชิกํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ถุลฺลนนฺทํ ภิกฺขุนึ อารพฺภ
กิสฺมึ วตฺถุสฺมินฺติ ถุลฺลนนฺทา ภิกฺขุนี ชานํ ปาราชิกํ ธมฺมํ
อชฺฌาปนฺนํ ภิกฺขุนึ เนว อตฺตนา ปฏิโจเทสิ น คณสฺส อาโรเจสิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอกน สมุฏฺฐาเนน สมุฏฺฐาติ กายโต จ วาจโต จ จิตฺตโต
จ สมุฏฺฐาติ
ภิกฺขุนีนํ สตฺตมํ ปาราชิกํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ถุลฺลนนฺทํ ภิกฺขุนึ
อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี สมคฺเคน
สงฺเฆน อุกฺขิตฺตํ อริฏฺฐํ ภิกฺขุํ คทฺธพาธิปุพฺพํ อนุวตฺติ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสสุฏฺฐานานํ เอเกน
สมุฏฺฐาเนน สมุฏฺฐาติ ธุรนิกฺเขเป
ภิกฺขุนีนํ อฏฺฐมํ ปาราชิกํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ฉพฺพคฺคิยา ภิกฺขุนิโย
อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย อฏฺฐมํ
วตฺถุํ ปริปูเรสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ ธุรนิกฺเขเป
อฏฺฐ ปาราชิกา นิฏฺฐิตา


ตสฺสุทฺทานํ
เมถุนาทินฺนทานญฺจ มนุสฺสวิคฺคหุตฺตริ
กายสํสคฺคํ ฉาเทติ อุกฺขิตฺตา อฏฺฐวตฺถุกา
ปญฺญเปสิ มหาวีโร เฉชฺชวตฺถู อสํสยาติ

ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
อุสูยวาทิกาย ภิกฺขุนิยา อฏฺฏํ กโรนฺติยา สงฺฆาทิเสโส
กตฺถ ปญฺญตฺโต กํ อารพฺภ กิสฺมึ วตฺถุสฺมึ เป
เกนาภฏนฺติ
ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
อุสูยวาทิกาย ภิกฺขุนิยา อฏฺฏํ กโรนฺติยา สงฺฆาทิเสโส
กตฺถ ปญฺญตฺโตติ สาวตฺถิยา ปญฺญตฺโต กํ อารพฺภาติ
ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา
ภิกฺขุนี อุสูยวาทิกา วิหริ ตสฺมึ วตฺถุสฺมึ อตฺถิ ตตฺถ
ปญฺญตฺติ อนุปฺปญฺญตฺติ อนุปฺปนฺนปญฺญตฺตีติ เอกา ปญฺญตฺติ
อนุปฺปญฺญตฺติ อนุปฺปนฺนปญฺญตฺติ ตสฺมึ นตฺถิ สพฺพตฺถ
ปญฺญตฺติ ปเทสปญฺญตฺตีติ สพฺพตฺถ ปญฺญตฺติ สาธารณปญฺญตฺติ
อสาธารณปญฺญตฺตีติ อสาธารณปญฺญตฺติ เอกโต ปญฺญตฺติ
อุภโต ปญฺญตฺตีติ เอกโต ปญฺญตฺติ จตุนฺนํ
ขุทฺเทสานํ กตฺโถคธํ กตฺถ ปริยาปนฺนนฺติ นิทาโนคธํ



นิทานปริยาปนฺนํ กตเมน อุทฺเทเสน อุทฺเทสํ อาคจฺฉตีติ ตติเยน
อุทฺเทเสน อุทฺเทสํ อาคจฺฉติ จตุนฺนํ วิปตฺตีนํ กตมา วิปตฺตีติ
สีลวิปตฺติ สตฺตนฺนํ อาปตฺติกฺขนฺธานํ กตโม อาปตฺติกฺขนฺโธติ ว
สงฺฆาทิเสสาปตฺติกฺขนฺโธ ฉนฺนํ อาปตฺติสมุฏฺฐานานํ กตีหิ
สมุฏฺฐาเนหิ สมุฏฺฐาตีติ ทฺวีหิ สมุฏฺฐาเนหิ สมุฏฺฐาติ สิยา
กายโต จ วาจโต จ สมุฏฺฐาติ น จิตฺตโต สิยา กายโต
จ วาจโต จ จิตฺตโต จ สมุฏฺฐาติ เป เกนาภฏนฺติ
ปรมฺปราภฏํ เป
โจรึ วุฏฺฐาเปนฺติยา สงฺฆาทิเสโส กตฺถ ปญฺญตฺโตติ
สาวตฺถิยา ปญฺญตฺโต กํ อารพฺภาติ ถุลฺลนนฺทํ ภิกฺขุนึ
อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี โจรึ
วุฏฺฐาเปสิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ สิยา วาจโต จ
จิตฺตโต จ สมุฏฺฐาติ น กายโต สิยา กายโต จ วาจโต
จ จิตฺตโต จ สมุฏฺฐาติ
เอกาย คามนฺตรํ คจฺฉนฺติยา สงฺฆาทิเสโส กตฺถ
ปญฺญตฺโตติ สาวตฺถิยา ปญฺญตฺโต กํ อารพฺภาติ อญฺญตรํ
ภิกฺขุนึ อารพฺภ กิสฺมึ วตฺถุสฺมินฺติ อญฺญตรา ภิกฺขุนี เอกา
คามนฺตรํ คจฺฉิ ตสฺมึ วตฺถุสฺมึ เอกา ปญฺญตฺติ ติสฺโส
อนุปฺปญฺญตฺติโย ฉนฺนํ อาปตฺติสมุฏฺฐานานํ เอเกน สมุฏฺฐาเนน


สมุฏฺฐาติ ปฐมปาราชิเก
สมคฺเคน สงฺเฆน อุกฺขิตฺตํ ภิกฺขุนึ ธมฺเมน วินเยน
สตฺถุสาสเนน อนปโลเกตฺวา การกสงฺฆํ อนญฺญาย คณสฺส ฉนฺทํ
โอสาเรนฺติยา สงฺฆาทิเสโส กตฺถ ปญฺญตฺโตติ สาวตฺถิยา
ปญฺญตฺโต กํ อารพฺภาติ ถุลฺลนนฺทํ ภิกฺขุนึ อารพฺภ
กิสฺมึ วตฺถุสฺมินฺติ ถุลฺลนนฺทา ภิกฺขุนี สมคฺเคน สงฺเฆน อุกฺขิตฺตํ
ภิกฺขุนึ ธมฺเมน วินเยน สตฺถุสาสเนน อนปโลเกตฺวา การกสงฺฆํ
อนญฺญาย คณสฺส ฉนฺทํ โอสาเรสิ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ธุรนิกฺเขเป
อวสฺสุตาย ภิกฺขุนิยา อวสฺสุตสฺส ปุริสปุคฺคลสฺส หตฺถโต
ขาทนียํ วา โภชนียํ วา สหตฺถา ปฏิคฺคเหตฺวา ภุญฺชนฺติยา
สงฺฆาทิเสโส กตฺถ ปญฺญตฺโตติ สาวตฺถิยา ปญฺญตฺโต กํ
อารพฺภาติ สุนฺทรีนนฺทํ ภิกฺขุนึ อารพฺภ กิสฺมึ วตฺถุสฺมินฺติ
สุนฺทรีนนฺทา ภิกฺขุนี อวสฺสุตา อวสฺสุตสฺส ปุริสปุคฺคลสฺส หตฺถโต
อามิสํ ปฏิคฺคเหสิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ ปฐมปาราชิเก
กินฺเต อยฺเย เอโส ปุริสปุคฺคโล กริสฺสติ อวสฺสุโต
วา อนวสฺสุโต วา ยโต ตฺวํ อนวสฺสุตา อิงฺฆยฺเย ยนฺเต
เอโส ปุริสปุคฺคโล เทติ ขาทนียํ วา โภชนียํ วา ตํ


ตฺวํ สหตฺถา ปฏิคฺคเหตฺวา ขาท วา ภุญฺช วาติ อุยฺโยเชนฺติยา
สงฺฆาทิเสโส กตฺถ ปญฺญตฺโตติ สาวตฺถิยา ปญฺญตฺโต กํ
อารพฺภาติ อญฺญตรํ ภิกฺขุนึ อารพฺภ กิสฺมึ วตฺถุสฺมินฺติ
อญฺญตรา ภิกฺขุนี กินฺเต อยฺเย เอโส ปุริสปุคฺคโล กริสฺสติ
อวสฺสุโต วา อนวสฺสุโต วา ยโต ตฺวํ อนวสฺสุตา อิงฺฆยฺเย
ยนฺเต เอโส ปุริสปุคฺคโล เทติ ขาทนียํ วา โภชนียํ วา
ตํ ตฺวํ สหตฺถา ปฏิคฺคเหตฺวา ขาท วา ภุญฺช วาติ อุยฺโยเชสิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ
กุปิตาย ภิกฺขุนิยา ยาวตติยํ สมนุภาสนาย
นปฺปฏินิสฺสชฺชนฺติยา สงฺฆาทิเสโส กตฺถ ปญฺญตฺโตติ สาวตฺถิยา
ปญฺญตฺโต กํ อารพฺภาติ จณฺฑกาลึ ภิกฺขุนึ อารพฺภ กิสฺมึ
วตฺถุสฺมินฺติ จณฺฑกาลี ภิกฺขุนี กุปิตา อนตฺตมนา เอวํ อวจ พุทฺธํ
ปจฺจาจิกฺขามิ ธมฺมํ ปจฺจาจิกฺขามิ สงฺฆํ ปจฺจาจิกฺขามิ สิกฺขํ
ปจฺจาจิกฺขามีติ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ ธุรนิกฺเขเป
กิสฺมิญฺจิเทว อธิกรเณ ปจฺฉากตาย กุปิตาย ภิกฺขุนิยา
ยาวตติยํ สมนุภาสนาย นปฺปฏินิสฺสชฺชนฺติยา สงฺฆาทิเสโส กตฺถ
ปญฺญตฺโตติ สาวตฺถิยา ปญฺญตฺโต กํ อารพฺภาติ




จณฺฑกาลึ ภิกฺขุนึ อารพฺภ กิสฺมึ วตฺถุสฺมินฺติ จณฺฑกาลี ภิกฺขุนี
กิสฺมิญฺจิเทว อธิกรเณ ปจฺฉากตา กุปิตา อนตฺตมนา เอวํ อวจ
ฉนฺทคามินิโย จ ภิกฺขุนิโย โทสคามินิโย จ ภิกฺขุนิโย โมหคามินิโย
จ ภิกฺขุนิโย ภยคามินิโย จ ภิกฺขุนิโยติ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ธุรนิกฺเขเป
สํสฏฺฐานํ ภิกฺขุนีนํ ยาวตติยํ สมนุภาสนาย นปฺปฏินิสฺสชฺชนฺตีนํ
สงฺฆาทิเสโส กตฺถ ปญฺญตฺโตติ สาวตฺถิยา
ปญฺญตฺโต กํ อารพฺภาติ สมฺพหุลา ภิกฺขุนิโย อารพฺภ
กิสฺมึ วตฺถุสฺมินฺติ สมฺพหุลา ภิกฺขุนิโย สํสฏฺฐา วิหรึสุ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ เอเกน
สมุฏฺฐาเนน สมุฏฺฐาติ ธุรนิกฺเขเป
สํสฏฺฐาวยฺเย ตุเมฺห วิหรถ มา ตุเมฺห นานา วิหริตฺถาติ
อุยฺโยเชนฺติยา ยาวตติยํ สมนุภาสนาย นปฺปฏินิสฺสชฺชนฺติยา สงฺฆาทิเสโส
กตฺถ ปญฺญตฺโตติ สาวตฺถิยา ปญฺญตฺโต กํ อารพฺภาติ
ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี
สํสฏฺฐาวยฺเย ตุเมฺห วิหรถ มา ตุเมฺห นานา วิหริตฺถาติ
อุยฺโยเชสิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ ธุรนิกฺเขเป
ทส สงฺฆาทิเสสา นิฏฺฐิตา


ตสฺสุทฺทานํ
อุสูยโจรี คามนฺตํ อุกฺขิตฺตํ ขาทเนน จ
กินฺเต กุปิตา กิสฺมิญฺจิ สํสฏฺฐา อญฺญาย เต ทสาติ

ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
ปตฺตสนฺนิจยํ กโรนฺติยา นิสฺสคฺคิยํ ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ฉพฺพคฺคิยา ภิกฺขุนิโย
อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย ปตฺตสนฺนิจยํ
อกํสุ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ กฐินเก
อกาลจีวรํ กาลจีวรนฺติ อธิฏฺฐหิตฺวา ภาชาเปนฺติยา
นิสฺสคฺคิยํ ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ
ถุลฺลนนฺทา ภิกฺขุนี อกาลจีวรํ กาลจีวรนฺติ อธิฏฺฐหิตฺวา ภาชาเปสิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ
ภิกฺขุนิยา สทฺธึ จีวรํ ปริวฏฺเฏตฺวา อจฺฉินฺทนฺติยา
นิสฺสคฺคิยํ ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ
ถุลฺลนนฺทา ภิกฺขุนี ภิกฺขุนิยา สทฺธึ จีวรํ ปริวฏฺเฏตฺวา อจฺฉินฺทิ



ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ
อญฺญํ วิญฺญาเปตฺวา วิญฺญาเปนฺติยา นิสฺสคฺคิยํ
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ
ถุลฺลนนฺทา ภิกฺขุนี อญฺญํ วิญฺญาเปตฺวา อญฺญํ วิญฺญาเปสิ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ
สมุฏฺฐาเนหิ สมุฏฺฐาติ
อญฺญํ เจตาเปตฺวา อญฺญํ เจตาเปนฺติยา นิสฺสคฺคิยํ
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ
ถุลฺลนนฺทา ภิกฺขุนี อญฺญํ เจตาเปตฺวา อญฺญํ เจตาเปสิ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ
สมุฏฺฐาเนหิ สมุฏฺฐาติ
อญฺญทตฺถิเกน ปริกฺขาเรน อญฺญุทฺทิสิเกน สงฺฆิเกน
อญฺญํ เจตาเปนฺติยา นิสฺสคฺคิยํ ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สมฺพหุลา ภิกฺขุนิโย
อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย อญฺญทตฺถิเกน
ปริกฺขาเรน อญฺญุทฺทิสิเกน สงฺฆิเกน อญฺญํ เจตาเปสุํ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ


สมุฏฺฐาเนหิ สมุฏฺฐาติ
อญฺญทตฺถิเกน ปริกฺขาเรน อญฺญุทฺทิสิเกน สงฺฆิเกน
สญฺญาจิเกน อญฺญํ เจตาปนฺติยา นิสฺสคฺคิยํ ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ สมฺพหุลา
ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย
อญฺญทตฺถิเกน ปริกฺขาเรน อญฺญุทฺทิสิเกน สงฺฆิเกน สญฺญาจิเกน
อญฺญํ เจตาเปสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ
อญฺญทตฺถิเกน ปริกฺขาเรน อญฺญุทฺทิสิเกน มหาชนิเกน
อญฺญํ เจตาเปนฺติยา นิสฺสคฺคิยํ ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สมฺพหุลา ภิกฺขุนิโย
อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย อญฺญทตฺถิเกน
ปริกฺขาเรน อญฺญุทฺทิสิเกน มหาชนิเกน อญฺญํ เจตาเปสุํ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ
สมุฏฺฐาเนหิ สมุฏฺฐาติ
อญฺญทตฺถิเกน ปริกฺขาเรน อญฺญุทฺทิสิเกน มหาชนิเกน
สญฺญาจิเกน อญฺญํ เจตาเปนฺติยา นิสฺสคฺคิยํ ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ สมฺพหุลา
ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย
อญฺญทตฺถิเกน ปริกฺขาเรน อญฺญุทฺทิสิเกน มหาชนิเกน


สญฺญาจิเกน อญฺญํ เจตาเปสุํ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ
อญฺญทตฺถิเกน ปริกฺขาเรน อญฺญุทฺทิสิเกน ปุคฺคลิเกน
สญฺญาจิเกน อญฺญํ เจตาเปนฺติยา นิสฺสคฺคิยํ ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ถุลฺลนนฺทํ
ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี
อญฺญทตฺถิเกน ปริกฺขาเรน อญฺญุทฺทิสิเกน ปุคฺคลิเกน สญฺญาจิเกน
อญฺญํ เจตาเปสิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐาติ
อติเรกจตุกฺกํสปรมํ ครุปาปุรณํ เจตาเปนฺติยา นิสฺสคฺคิยํ
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ
ถุลฺลนนฺทา ภิกฺขุนี ราชานํ กมฺพลํ วิญฺญาเปสิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ
อติเรกอฑฺฒเตยฺยกํสปรมํ ลหุปาปุรณํ เจตาเปนฺติยา
นิสฺสคฺคิยํ ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ
ถุลฺลนนฺทา ภิกฺขุนี ราชานํ โขมํ วิญฺญาเปสิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ



สมุฏฺฐาติ
ทฺวาทส นิสฺสคฺคิยา ปาจิตฺติยา นิฏฺฐิตา
ตสฺสุทฺทานํ
ปตฺตํ อกาลกาลญฺจ ปริวฏฺเฏ จ วิญฺญเป
เจตาเปตฺวา อญฺญทตฺถิ สงฺฆิกญฺจ มหาชนิ
สญฺญาจิกา ปุคฺคลิกา จตุกฺกํสฑฺฒเตยฺยกาติ

ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
ลสุณํ ขาทนฺติยา ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ถุลฺลนฺนทํ ภิกฺขุนึ อารพฺภ กิสฺมึ
วตฺถุสฺมินฺติ ถุลฺลนนฺทา ภิกฺขุนี น มตฺตํ ชานิตฺวา ลสุณํ หราเปสิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ เอฬกโลมเก
สมฺพาเธ โลมํ สํหราเปนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ฉพฺพคฺคิยา
ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
สมฺพาเธ โลมํ สํหราเปสุํ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ สมุฏฺฐาติ
ตลฆาตเก ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ เทฺว ภิกฺขุนิโย อารพฺภ กิสฺมึ



วตฺถุสฺมินฺติ เทฺว ภิกฺขุนิโย ตลฆาตกมกํสุ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ปฐมปาราชิเก
ชตุมฏฺฐเก ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ อญฺญตรํ ภิกฺขุนึ อารพฺภ กิสฺมึ
วตฺถุสฺมินฺติ อญฺญตรา ภิกฺขุนี ชตุมฏฺฐกํ อาทิยิ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ เอเกน
สมุฏฺฐาเนน สมุฏฺฐาติ ปฐมปาราชิเก
อติเรกทฺวงฺคุลปพฺพปรมํ อุทกสุทฺธิกํ อาทิยนฺติยา ปาจิตฺติยํ
กตฺถ ปญฺญตฺตนฺติ สกฺเกสุ ปญฺญตฺตํ กํ อารพฺภาติ
อญฺญตรํ ภิกฺขุนึ อารพฺภ กิสฺมึ วตฺถุสฺมินฺติ อญฺญตรา
ภิกฺขุนี อติคมฺภีรํ อุทกสุทฺธิกํ อาทิยิ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ปฐมปาราชิเก
ภิกฺขุสฺส ภุญฺชนฺตสฺส ปานีเยน วา วิธูปเนน วา
อุปติฏฺฐนฺติยา ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ อญฺญตรํ ภิกฺขุนึ อารพฺภ กิสฺมึ วตฺถุสฺมินฺติ
อญฺญตรา ภิกฺขุนี ภิกฺขุสฺส ภุญฺชนฺตสฺส ปานีเยน จ วิธูปเนน จ
อุปติฏฺฐิ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ เอฬกโลมเก


อามกธญฺญํ วิญฺญาเปตฺวา ภุญฺชนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ สมฺพหุลา
ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย
อามกธญฺญํ วิญฺญาเปตฺวา ภุญฺชึสุ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ สมุฏฺฐาติ
อุจฺจารํ วา ปสฺสาวํ วา เขฬํ วา สงฺการํ วา วิฆาสํ
วา ติโรกุฑฺเฑ ฉฑฺเฑนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ อญฺญตรํ ภิกฺขุนึ อารพฺภ
กิสฺมึ วตฺถุสฺมินฺติ อญฺญตรา ภิกฺขุนี อุจฺจารํปิ ปสฺสาวํปิ
เขฬํปิ สงฺการํปิ วิฆาสํปิ ติโรกุฑฺเฑ ฉฑฺเฑสิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ
อุจฺจารํ วา ปสฺสาวํ วา เขฬํ วา สงฺการํ วา วิฆาสํ
วา หริเต ฉฑฺเฑนฺติยา ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ สมฺพหุลา ภิกฺขุนิโย อารพฺภ
กิสฺมึ วตฺถุสฺมินฺติ สมฺพหุลา ภิกฺขุนิโย อุจฺจารมฺปิ ปสฺสาวมฺปิ
เขฬมฺปิ สงฺการมฺปิ วิฆาสมฺปิ หริเต ฉฑฺเฑสุํ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ
นจฺจํ วา คีตํ วา วาทิตํ วา ทสฺสนาย คจฺฉนฺติยา



ปาจิตฺติยํ กตฺถ ปญฺญตฺตนฺติ ราชคเห ปญฺญตฺตํ กํ
อารพฺภาติ ฉพฺพคฺคิยา ภิกฺขุนิโย อารพฺภ กิสฺมึ วตฺถุสฺมินฺติ
ฉพฺพคฺคิยา ภิกฺขุนิโย นจฺจมฺปิ คีตมฺปิ วาทิตมฺปิ ทสฺสนาย อคมํสุ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ เอฬกโลมเก
ลสุณวคฺโค ปฐโม
รตฺตนฺธกาเร อปฺปทีเป ปุริเสน สทฺธึ เอเกเนกาย
สนฺติฏฺฐนฺติยา ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ อญฺญตรํ ภิกฺขุนึ อารพฺภ กิสฺมึ วตฺถุสฺมินฺติ
อญฺญตรา ภิกฺขุนี รตฺตนฺธกาเร อปฺปทีเป ปุริเสน สทฺธึ เอเกเนกา
สนฺติฏฺฐิ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ เถยฺยสตฺถเก
ปฏิจฺฉนฺเน โอกาเส ปุริเสน สทฺธึ เอเกเนกาย
สนฺติฏฺฐนฺติยา ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ อญฺญตรํ ภิกฺขุนึ อารพฺภ กิสฺมึ วตฺถุสฺมินฺติ
อญฺญตรา ภิกฺขุนี ปฏิจฺฉนฺเน โอกาเส ปุริเสน สทฺธึ เอเกเนกา
สนฺติฏฺฐิ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ เถยฺยสตฺถเก
อชฺโฌกาเส ปุริเสน สทฺธึ เอเกเนกาย สนฺติฏฺฐนฺติยา
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ


อารพฺภาติ อญฺญตรํ ภิกฺขุนึ อารพฺภ กิสฺมึ วตฺถุสฺมินฺติ
อญฺญตรา ภิกฺขุนี อชฺโฌกาเส ปุริเสน สทฺธึ เอเกเนกา สนฺติฏฺฐิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ เถยฺยสตฺถเก
รถิยาย วา พฺยูเห วา สิงฺฆาฏเก วา ปุริเสน สทฺธึ
เอเกเนกาย สนฺติฏฺฐนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ถุลฺลนนฺทํ ภิกฺขุนึ
อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี รถิยายปิ
พฺยูเหปิ สิงฺฆาฏเกปิ ปุริเสน สทฺธึ เอเกเนกา สนฺติฏฺฐิ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ
สมุฏฺฐาเนหิ สมุฏฺฐาติ เถยฺยสตฺถเก
ปุเรภตฺตํ กุลานิ อุปสงฺกมิตฺวา อาสเน นิสีทิตฺวา
สามิเก อนาปุจฺฉา ปกฺกมนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ อญฺญตรํ ภิกฺขุนึ อารพฺภ
กิสฺมึ วตฺถุสฺมินฺติ อญฺญตรา ภิกฺขุนี ปุเรภตฺตํ กุลานิ อุปสงฺกมิตฺวา
อาสเน นิสีทิตฺวา สามิเก อนาปุจฺฉา ปกฺกามิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ กฐินเก
ปจฺฉาภตฺตํ กุลานิ อุปสงฺกมิตฺวา สามิเก อนาปุจฺฉา
อาสเน นิสีทนฺติยา ปาจิตฺติยํ กตฺถ ปญฺญตฺตนฺติ สาวตฺถิยา



ปญฺญตฺตํ กํ อารพฺภาติ ถุลฺลนนฺทํ ภิกฺขุนึ อารพฺภ
กิสฺมึ วตฺถุสฺมินฺติ ถุลฺลนนฺทา ภิกฺขุนี ปจฺฉาภตฺตํ กุลานิ
อุปสงฺกมิตฺวา สามิเก อนาปุจฺฉา อาสเน นิสีทิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิม
สมุฏฺฐาติ กฐินเก
วิกาเล กุลานิ อุปสงฺกมิตฺวา สามิเก อนาปุจฺฉา เสยฺยํ
สนฺถริตฺวา วา สนฺถราเปตฺวา วา อภินิสีทนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ สมฺพหุลา
ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย
วิกาเล กุลานิ อุปสงฺกมิตฺวา สามิเก อนาปุจฺฉา เสยฺยํ สนฺถริตฺวา
อภินิสีทึสุ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ กฐินเก
ทุคฺคหิเตน ทูปธาริเตน ปรํ อุชฺฌาเปนฺติยา ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
อญฺญตรํ ภิกฺขุนึ อารพฺภ กิสฺมึ วตฺถุสฺมินฺติ อญฺญตรา
ภิกฺขุนี ทุคฺคหิเตน ทูปธาริเตน ปรํ อุชฺฌาเปสิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ
อตฺตานํ วา ปรํ วา นิรเยน วา พฺรหฺมจริเยน วา
อภิสปนฺติยา ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ



กํ อารพฺภาติ จณฺฑกาลึ ภิกฺขุนึ อารพฺภ กิสฺมึ วตฺถุสฺมินฺติ
จณฺฑกาลี ภิกฺขุนี อตฺตานมฺปิ ปรมฺปิ นิรเยนปิ พฺรหฺมจริเยนปิ
อภิสปิ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ
อตฺตานํ วธิตฺวา วธิตฺวา โรทนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ จณฺฑกาลึ
ภิกฺขุนึ อารพฺภ กิสฺมึ วตฺถุสฺมินฺติ จณฺฑกาลี ภิกฺขุนี
อตฺตานํ วธิตฺวา วธิตฺวา โรทิ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ธุรนิกฺเขเป
รตฺตนฺธการวคฺโค ทุติโย
นคฺคาย นฺหายนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สมฺพหุลา ภิกฺขุนิโย
อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย นคฺคา
นฺหายึสุ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ เอฬกโลมเก
ปมาณาติกฺกนฺตํ อุทกสาฏิกํ การาเปนฺติยา ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ฉพฺพคฺคิยา ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา
ภิกฺขุนิโย อปฺปมาณิกาโย อุทกสาฏิกาโย ธาเรสุํ ตสฺมึ วตฺถุสฺมึ


เอกา ปญฺญตฺติ ฉนฺนํ อาปตฺติสมุฏฺฐานานํ ฉหิ สมุฏฺฐาเนหิ
สมุฏฺฐาติ
ภิกฺขุนิยา จีวรํ วิสิพฺเพตฺวา วา วิสิพฺพาเปตฺวา วา
เนว สิพฺพาเปนฺติยา น สิพฺพาปนาย อุสฺสุกฺกํ กโรนฺติยา ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา
ภิกฺขุนี ภิกฺขุนิยา จีวรํ วิสิพฺพาเปตฺวา เนว สิพฺเพสิ น สิพฺพาปนาย
อุสฺสุกฺกํ อกาสิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ ธุรนิกฺเขเป
ปญฺจาหิกํ สงฺฆาฏิวารํ อติกฺกาเมนฺติยา ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา
ภิกฺขุนิโย ภิกฺขุนีนํ หตฺเถ จีวรํ นิกฺขิปิตฺวา สนฺตรุตฺตเรน ชนปทจาริกํ
ปกฺกมึสุ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ กฐินเก
จีวรสงฺกมนียํ ธาเรนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ อญฺญตรํ ภิกฺขุนึ
อารพฺภ กิสฺมึ วตฺถุสฺมินฺติ อญฺญตรา ภิกฺขุนี ภิกฺขุนิยา
จีวรํ อนาปุจฺฉา ปารุปิ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ กฐินเก



คณสฺส จีวรลาภํ อนฺตรายํ กโรนฺติยา ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา
ภิกฺขุนี คณสฺส จีวรลาภํ อนฺตรายํ อกาสิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ
ธมฺมิกํ จีวรวิภงฺคํ ปฏิพาหนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ถุลฺลนนฺทํ
ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี
ธมฺมิกํ จีวรวิภงฺคํ ปฏิพาหิ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
อาคาริกสฺส วา ปริพฺพาชกสฺส วา ปริพฺพาชิกาย
วา สมณจีวรํ เทนฺติยา ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ถุลฺลนนฺทํ ภิกฺขุนึ อารพฺภ กิสฺมึ
วตฺถุสฺมินฺติ ถุลฺลนนฺทา ภิกฺขุนี อาคาริกสฺส สมณจีวรํ อทาสิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ฉหิ สมุฏฺฐาเนหิ สมุฏฺฐาติ
ทุพฺพลจีวรปจฺจาสาย จีวรกาลสมยํ อติกฺกาเมนฺติยา
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ



ถุลฺลนนฺทา ภิกฺขุนี ทุพฺพลจีวรปจฺจาสาย จีวรกาลสมยํ อติกฺกาเมสิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ
ธมฺมิกํ กฐินุทฺธารํ ปฏิพาหนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ถุลฺลนนฺทํ
ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี ธมฺมิกํ
กฐินุทฺธารํ ปฏิพาหิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
นฺหานวคฺโค ตติโย
ทฺวินฺนํ ภิกฺขุนีนํ เอกมญฺเจ ตุวฏฺเฏนฺตีนํ ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา
ภิกฺขุนิโย เทฺว เอกมญฺเจ ตุวฏฺเฏสุํ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ เอฬกโลมเก
ทฺวินฺนํ ภิกฺขุนีนํ เอกตฺถรณปาปุรเณ ตุวฏฺเฏนฺตีนํ
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ
สมฺพหุลา ภิกฺขุนิโย เทฺว เอกตฺถรณปาปุรเณ ตุวฏฺเฏสุํ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ



สมุฏฺฐาเนหิ สมุฏฺฐาติ เอฬกโลมเก
ภิกฺขุนิยา สญฺจิจฺจ อผาสุํ กโรนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ถุลฺลนนฺทํ
ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี
ภิกฺขุนิยา สญฺจิจฺจ อผาสุํ อกาสิ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
ทุกฺขิตํ สหชีวินึ เนว อุปฏฺฐาเปนฺติยา น อุปฏฺฐาปนาย
อุสฺสุกฺกํ กโรนฺติยา ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ถุลฺลนนฺทํ ภิกฺขุนึ อารพฺภ
กิสฺมึ วตฺถุสฺมินฺติ ถุลฺลนนฺทา ภิกฺขุนี ทุกฺขิตํ สหชีวินึ เนว
อุปฏฺฐาเปสิ น อุปฏฺฐาปนาย อุสฺสุกฺกํ อกาสิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ธุรนิกฺเขเป
ภิกฺขุนิยา อุปสฺสยํ ทตฺวา กุปิตาย อนตฺตมนาย นิกฺกฑฺฒนฺติยา
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ
ถุลฺลนนฺทา ภิกฺขุนี ภิกฺขุนิยา อุปสฺสยํ ทตฺวา กุปิตา อนตฺตมนา
นิกฺกฑฺฒิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
สํสฏฺฐาย ภิกฺขุนิยา ยาวตติยํ สมนุภาสนาย นปฺปฏินิสฺสชฺชนฺติยา



ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ จณฺฑกาลึ ภิกฺขุนึ อารพฺภ กิสฺมึ วตฺถุสฺมินฺติ
จณฺฑกาลี ภิกฺขุนี สํสฏฺฐา วิหริ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ สมุนุภาสนาย
อนฺโตรฏฺเฐ สาสงฺกสมฺมเต สปฺปฏิภเย อสตฺถิกาย
จาริกํ จรนฺติยา ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ สมฺพหุลา ภิกฺขุนิโย อารพฺภ
กิสฺมึ วตฺถุสฺมินฺติ สมฺพหุลา ภิกฺขุนิโย อนฺโตรฏฺเฐ สาสงฺกสมฺมเต
สปฺปฏิภเย อสตฺถิกาโย จาริกํ จรึสุ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ เอฬกโลมเก
ติโรรฏฺเฐ สาสงฺกสมฺมเต สปฺปฏิภเย อสตฺถิกาย
จาริกํ จรนฺติยา ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ สมฺพหุลา ภิกฺขุนิโย อารพฺภ
กิสฺมึ วตฺถุสฺมินฺติ สมฺพหุลา ภิกฺขุนิโย ติโรรฏฺเฐ สาสงฺกสมฺมเต
สปฺปฏิภเย อสตฺถิกาโย จาริกํ จรึสุ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ
เอฬกโลมเก
อนฺโตวสฺสํ จาริกํ จรนฺติยา ปาจิตฺติยํ กตฺถ ปญฺญตฺตนฺติ



ราชคเห ปญฺญตฺตํ กํ อารพฺภาติ สมฺพหุลา ภิกฺขุนิโย
อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย อนฺโตวสฺสํ
จาริกํ จรึสุ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ เอฬกโลมเก
วสฺสํ วุตฺถาย ภิกฺขุนิยา จาริกํ น ปกฺกมนฺติยา
ปาจิตฺติยํ กตฺถ ปญฺญตฺตนฺติ ราชคเห ปญฺญตฺตํ กํ อารพฺภาติ
สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา
ภิกฺขุนิโย วสฺสํ วุตฺถา จาริกํ น ปกฺกมึสุ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ปฐมปาราชิเก
ตุวฏฺฏวคฺโค จตุตฺโถ
ราชาคารํ วา จิตฺตาคารํ วา อารามํ วา อุยฺยานํ วา
โปกฺขรณึ วา ทสฺสนาย คจฺฉนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ฉพฺพคฺคิยา ภิกฺขุนิโย
อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย ราชาคารํปิ
จิตฺตาคารํปิ อารามํปิ อุยฺยานํปิ โปกฺขรณึปิ ทสฺสนาย อคมํสุ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ เอฬกโลมเก
อาสนฺทึ วา ปลฺลงฺกํ วา ปริภุญฺชนฺติยา ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ



สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา
ภิกฺขุนิโย อาสนฺทึปิ ปลฺลงฺกํปิ ปริภุญฺชึสุ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ เอฬกโลมเก
สุตฺตํ กนฺติยา ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ สมฺพหุลา ภิกฺขุนิโย อารพฺภ
กิสฺมึ วตฺถุสฺมินฺติ สมฺพหุลา ภิกฺขุนิโย สุตฺตํ กนฺตึสุ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ
สมุฏฺฐาเนหิ สมุฏฺฐาติ เอฬกโลมเก
คิหิเวยฺยาวจฺจํ กโรนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สมฺพหุลา ภิกฺขุนิโย
อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย คิหิเวยฺยาวจฺจํ
อกํสุ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ เอฬกโลมเก
ภิกฺขุนิยา เอหยฺเย อิมํ อธิกรณํ วูปสเมหีติ
วุจฺจมานาย สาธูติ ปฏิสฺสุณิตฺวา เนว วูปสเมนฺติยา น วูปสมาย
อุสฺสุกฺกํ กโรนฺติยา ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ถุลฺลนนฺทํ ภิกฺขุนึ อารพฺภ
กิสฺมึ วตฺถุสฺมินฺติ ถุลฺลนนฺทา ภิกฺขุนี ภิกฺขุนิยา เอหยฺเย อิมํ
อธิกรณํ วูปสเมหีติ วุจฺจมานา สาธูติ ปฏิสฺสุณิตฺวา เนว



วูปสเมสิ น วูปสมาย อุสฺสุกฺกํ อกาสิ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ธุรนิกฺเขเป
อาคาริกสฺส วา ปริพฺพาชกสฺส วา ปริพฺพาชิกาย
วา สหตฺถา ขาทนียํ วา โภชนียํ วา เทนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ถุลฺลนนฺทํ
ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี
อาคาริกสฺส สหตฺถา ขาทนียมฺปิ โภชนียมฺปิ อทาสิ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ
สมุฏฺฐาเนหิ สมุฏฺฐาติ เอฬกโลมเก
อาวสถจีวรํ อนิสฺสชฺชิตฺวา ปริภุญฺชนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ถุลฺลนนฺทํ
ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี อาวสถจีวรํ
อนิสฺสชฺชิตฺวา ปริภุญฺชิ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ กฐินเก
อาวสถํ อนิสฺสชฺชิตฺวา จาริกํ ปกฺกมนฺติยา ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา
ภิกฺขุนี อาวสถํ อนิสฺสชฺชิตฺวา จาริกํ ปกฺกามิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ


สมุฏฺฐาติ กฐินเก
ติรจฺฉานวิชฺชํ ปริยาปุณนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิยา
ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
ติรจฺฉานวิชฺชํ ปริยาปุณึสุ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ ปทโสธมฺเม
ติรจฺฉานวิชฺชํ วาเจนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิยา
ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
ติรจฺฉานวิชฺชํ วาเจสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ ปทโสธมฺเม
จิตฺตาคารวคฺโค ปญฺจโม
ชานํ สภิกฺขุกํ อารามํ อนาปุจฺฉา ปวิสนฺติยา ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา
ภิกฺขุนิโย อนาปุจฺฉา อารามํ ปวิสึสุ ตสฺมึ วตฺถุสฺมึ เอกา
ปญฺญตฺติ เทฺว อนุปฺปญฺญตฺติโย ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ ธุรนิกฺเขเป
ภิกฺขุํ อกฺโกสนฺติยา ปริภาสนฺติยา ปาจิตฺติยํ กตฺถ
ปญฺญตฺตนฺติ เวสาลิยา ปญฺญตฺตํ กํ อารพฺภาติ ฉพฺพคฺคิยา


ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
อายสฺมนฺตํ อุปาลึ อกฺโกสึสุ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
จณฺฑีกตาย คณํ ปริภาสนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ถุลฺลนนฺทํ
ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี จณฺฑีกตา
คณํ ปริภาสิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
นิมนฺติตาย ปวาริตาย ขาทนียํ วา โภชนียํ วา
ภุญฺชนฺติยา ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ สมฺพหุลา ภิกฺขุนิโย อารพฺภ
กิสฺมึ วตฺถุสฺมินฺติ สมฺพหุลา ภิกฺขุนิโย ภุตฺตาวี ปวาริตา
อญฺญตฺร ภุญฺชึสุ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ จตูหิ สมุฏฺฐาเนหิ สมุฏฺฐาติ
กุลํ มจฺฉรายนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ อญฺญตรํ ภิกฺขุนึ
อารพฺภ กิสฺมึ วตฺถุสฺมินฺติ อญฺญตรา ภิกฺขุนี กุลํ มจฺฉรายิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ
อภิกฺขุเก อาวาเส วสฺสํ วสนฺติยา ปาจิตฺติยํ กตฺถ




ปญฺญตฺตนฺติ สาวตฺถิยา ปญฺญตฺตํ กํ อารพฺภาติ สมฺพหุลา
ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย อภิกฺขุเก
อาวาเส วสฺสํ วสึสุ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ เอฬกโลมเก
วสฺสํ วุตฺถาย ภิกฺขุนิยา อุภโตสงฺเฆ ตีหิ ฐาเนหิ
นปฺปวาเรนฺติยา ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ สมฺพหุลา ภิกฺขุนิโย อารพฺภ
กิสฺมึ วตฺถุสฺมินฺติ สมฺพหุลา ภิกฺขุนิโย วสฺสํ วุตฺถา ภิกฺขุสงฺฆํ
นปฺปวาเรสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ ธุรนิกฺเขเป
โอวาทาย วา สํวาสาย วา น คจฺฉนฺติยา ปาจิตฺติยํ
กตฺถ ปญฺญตฺตนฺติ สกฺเกสุ ปญฺญตฺตํ กํ อารพฺภาติ
ฉพฺพคฺคิยา ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา
ภิกฺขุนิโย โอวาทํ น คจฺฉึสุ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ปฐมปาราชิเก
อุโปสถํปิ น ปุจฺฉนฺติยา โอวาทํปิ น ยาจนฺติยา
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ
สมฺพหุลา ภิกฺขุนิโย อุโปสถํปิ น ปุจฺฉึสุ โอวาทํปิ น ยาจึสุ


ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ ธุรนิกฺเขเป
ปสาเข ชาตํ คณฺฑํ วา รุหิตํ วา อนปโลเกตฺวา
สงฺฆํ วา คณํ วา ปุริเสน สทฺธึ เอเกเนกาย เภทาเปนฺติยา
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ อญฺญตรํ ภิกฺขุนึ อารพฺภ กิสฺมึ วตฺถุสฺมินฺติ
อญฺญตรา ภิกฺขุนี ปสาเข ชาตํ คณฺฑํ ปุริเสน สทฺธึ เอเกเนกา
เภทาเปสิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ กฐินเก
อารามวคฺโค ฉฏฺโฐ
คพฺภินึ วุฏฺฐาเปนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สมฺพหุลา ภิกฺขุนิโย
อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย คพฺภินึ
วุฏฺฐาเปสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
ปายนฺตึ วุฏฺฐาเปนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สมฺพหุลา ภิกฺขุนิโย
อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย ปายนฺตึ
วุฏฺฐาเปสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ


เทฺว วสฺสานิ ฉสุ ธมฺเมสุ อสิกฺขิตสิกฺขํ สิกฺขมานํ
วุฏฺฐาเปนฺติยา ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ สมฺพหุลา ภิกฺขุนิโย อารพฺภ กิสฺมึ
วตฺถุสฺมินฺติ สมฺพหุลา ภิกฺขุนิโย เทฺว วสฺสานิ ฉสุ ธมฺเมสุ
อสิกฺขิตสิกฺขํ สิกฺขมานํ วุฏฺฐาเปสุํ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
เทฺว วสฺสานิ ฉสุ ธมฺเมสุ สิกฺขิตสิกฺขํ สิกฺขมานํ
สงฺเฆน อสมฺมตํ วุฏฺฐาเปนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สมฺพหุลา ภิกฺขุนิโย
อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย เทฺว วสฺสานิ
ฉสุ ธมฺเมสุ สิกฺขิตสิกฺขํ สิกฺขมานํ สงฺเฆน อสมฺมตํ วุฏฺฐาเปสุํ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ
อูนทฺวาทสวสฺสํ คิหิคตํ วุฏฺฐาเปนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา
ภิกฺขุนิโย อูนทฺวาทสวสฺสํ คิหิคตํ วุฏฺฐาเปสุํ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ
ปริปุณฺณทฺวาทสวสฺสํ คิหิคตํ เทฺว วสฺสานิ ฉสุ ธมฺเมสุ


อสิกฺขิตสิกฺขํ วุฏฺฐาเปนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สมฺพหุลา ภิกฺขุนิโย
อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย ปริปุณฺณทฺวาทสวสฺสํ
คิหิคตํ เทฺว วสฺสานิ ฉสุ ธมฺเมสุ อสิกฺขิตสิกฺขํ
วุฏฺฐาเปสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
ปริปุณฺณทฺวาทสวสฺสํ คิหิคตํ เทฺว วสฺสานิ ฉสุ ธมฺเมสุ
สิกฺขิตสิกฺขํ สงฺเฆน อสมฺมตํ วุฏฺฐาเปนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ สมฺพหุลา
ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย
ปริปุณฺณทฺวาทสวสฺสํ คิหิคตํ เทฺว วสฺสานิ ฉสุ ธมฺเมสุ สิกฺขิตสิกฺขํ
สงฺเฆน อสมฺมตํ วุฏฺฐาเปสุํ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
สหวิชีนึ วุฏฺฐาเปตฺวา เทฺว วสฺสานิ เนว อนุคฺคณฺหนฺติยา
น อนุคฺคหาเปนฺติยา ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ถุลฺลนนฺทํ ภิกฺขุนึ อารพฺภ กิสฺมึ
วตฺถุสฺมินฺติ ถุลฺลนนฺทา ภิกฺขุนี สหชีวินึ วุฏฺฐาเปตฺวา เทฺว
วสฺสานิ เนว อนุคฺคเหสิ น อนุคฺคหาเปสิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ธุรนิกฺเขเป


วุฏฺฐาปิตํ ปวตฺตินึ เทฺว วสฺสานิ นานุพนฺธนฺติยา
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ
อารพฺภาติ สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ
สมฺพหุลา ภิกฺขุนิโย วุฏฺฐาปิตํ ปวตฺตินึ เทฺว วสฺสานิ นานุพนฺธึสุ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ ปฐมปาราชิเก
สหชีวินึ วุฏฺฐาเปตฺวา เนว วูปกาเสนฺติยา น
วูปกาสาเปนฺติยา ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ถุลฺลนนฺทํ ภิกฺขุนึ อารพฺภ กิสฺมึ
วตฺถุสฺมินฺติ ถุลฺลนนฺทา ภิกฺขุนี สหชีวินึ วุฏฺฐาเปตฺวา เนว
วูปกาเสสิ น วูปกาสาเปสิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ ธุรนิกฺเขเป
คพฺภินีวคฺโค สตฺตโม
อูนวีสติวสฺสํ กุมารีภูตํ วุฏฺฐาเปนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ สมฺพหุลา
ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย
อูนวีสติวสฺสํ กุมารีภูตํ วุฏฺฐาเปสุํ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
ปริปุณฺณวีสติวสฺสํ กุมารีภูตํ เทฺว วสฺสานิ ฉสุ ธมฺเมสุ
อสิกฺขิตลิกฺขํ วุฏฺฐาเปนฺติยา ปาจิตฺติยํ กตฺถ ปญฺญตฺตนฺติ


สาวตฺถิยา ปญฺญตฺตํ กํ อารพฺภาติ สมฺพหุลา ภิกฺขุนิโย
อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย
ปริปุณฺณวีสติวสฺสํ กุมารีภูตํ เทฺว วสฺสานิ ฉสุ ธมฺเมสุ
อสิกฺขิตสิกฺขํ วุฏฺฐาเปสุํ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
ปริปุณฺณวีสติวสฺสํ กุมารีภูตํ เทฺว วสฺสานิ ฉสุ ธมฺเมสุ
สิกฺขิตสิกฺขํ สงฺเฆน อสมฺมตํ วุฏฺฐาเปนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ สมฺพหุลา
ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย
ปริปุณฺณวีสติวสฺสํ กุมารีภูตํ เทฺว วสฺสานิ ฉสุ ธมฺเมสุ สิกฺขิตสิกฺขํ
สงฺเฆน อสมฺมตํ วุฏฺฐาเปสุํ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
อูนทฺวาทสวสฺสาย วุฏฺฐาเปนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ สมฺพหุลา
ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย
อูนทฺวาทสวสฺสา วุฏฺฐาเปสุํ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
ปริปุณฺณทฺวาทสวสฺสาย สงฺเฆน อสมฺมตาย
วุฏฺฐาเปนฺติยา ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ


สมฺพหุลา ภิกฺขุนิโย ปริปุณฺณทฺวาทสวสฺสา สงฺเฆน อสมฺมตา
วุฏฺฐาเปสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
อลนฺตาว เต อยฺเย วุฏฺฐาปิเตนาติ วุจฺจมานาย สาธูติ
ปฏิสฺสุณิตฺวา ปจฺฉา ขียนธมฺมํ อาปชฺชนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ จณฺฑกาลึ
ภิกฺขุนึ อารพฺภ กิสฺมึ วตฺถุสฺมินฺติ จณฺฑกาลี ภิกฺขุนี อลนฺตาว
เต อยฺเย วุฏฺฐาปิเตนาติ วุจฺจมานา สาธูติ ปฏิสฺสุณิตฺวา ปจฺฉา
ขียนธมฺมํ อาปชฺชิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
สิกฺขมานํ สเจ เม ตฺวํ อยฺเย จีวรํ ทสฺสสิ เอวาหนฺตํ
วุฏฺฐาเปสฺสามีติ วตฺวา เนว วุฏฺฐาเปนฺติยา น วุฏฺฐาปนาย อุสฺสุกฺกํ
กโรนฺติยา ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ
ถุลฺลนนฺทา ภิกฺขุนี สิกฺขมานํ สเจ เม ตฺวํ อยฺเย จีวรํ ทสฺสสิ
เอวาหนฺตํ วุฏฺฐาเปสฺสามีติ วตฺวา เนว วุฏฺฐาเปสิ น วุฏฺฐาปนาย
อุสฺสุกฺกํ อกาสิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ ธุรนิกฺเขเป
สิกฺขมานํ สเจ มํ ตฺวํ อยฺเย เทฺว วสฺสานิ อนุพนฺธิสฺสสิ
เอวาหนฺตํ วุฏฺฐาเปสฺสามีติ วตฺวา เนว วุฏฺฐาเปนฺติยา น วุฏฺฐาปนาย



อุสฺสุกฺกํ กโรนฺติยา ปาจิตฺติยํ กตฺถ ปญฺญตฺตนฺติ สาวตฺถิยา
ปญฺญตฺตํ กํ อารพฺภาติ ถุลฺลนนฺทํ ภิกฺขุนึ อารพฺภ
กิสฺมึ วตฺถุสฺมินฺติ ถุลฺลนนฺทา ภิกฺขุนี สิกฺขมานํ สเจ มํ
ตฺวํ อยฺเย เทฺว วสฺสานิ อนุพนฺธิสฺสสิ เอวาหนฺตํ วุฏฺฐาเปสฺสามีติ
วตฺวา เนว วุฏฺฐาเปสิ น วุฏฺฐาปนาย อุสฺสุกฺกํ อกาสิ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ เอเกน
สมุฏฺฐาเนน สมุฏฺฐาติ ธุรนิกฺเขเป
ปุริสสํสฏฺฐํ กุมารกสํสฏฺฐํ จณฺฑึ โสกาวสฺสํ สิกฺขมานํ
วุฏฺฐาเปนฺติยา ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ
ถุลฺลนนฺทา ภิกฺขุนี ปุริสสํสฏฺฐํ กุมารกสํสฏฺฐํ จณฺฑึ โสกาวสฺสํ
สิกฺขมานํ วุฏฺฐาเปสิ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
มาตาปิตูหิ วา สามิเกน วา อนนุญฺญาตํ สิกฺขมานํ
วุฏฺฐาเปนฺติยา ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ
กํ อารพฺภาติ ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ
ถุลฺลนนฺทา ภิกฺขุนี มาตาปิตูหิปิ สามิเกนปิ อนนุญฺญาตํ สิกฺขมานํ
วุฏฺฐาเปสิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ จตูหิ สมุฏฺฐาเนหิ สมุฏฺฐาติ สิยา วาจโต สมุฏฺฐาติ
น กายโต น จิตฺตโต สิยา กายโต จ วาจโต จ สมุฏฺฐาติ


น จิตฺตโต สิยา วาจโต จ จิตฺตโต จ สมุฏฺฐาติ น กายโต
สิยา กายโต จ วาจโต จ จิตฺตโต จ สมุฏฺฐาติ
ปาริวาสิกจฺฉนฺททาเนน สิกฺขมานํ วุฏฺฐาเปนฺติยา ปาจิตฺติยํ
กตฺถ ปญฺญตฺตนฺติ ราชคเห ปญฺญตฺตํ กํ อารพฺภาติ ถุลฺลนนฺทํ
ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี
ปาริวาสิกจฺฉนฺททาเนน สิกฺขมานํ วุฏฺฐาเปสิ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐาติ
อนุวสฺสํ วุฏฺฐาเปนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สมฺพหุลา ภิกฺขุนิโย
อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย อนุวสฺสํ
วุฏฺฐาเปสุํ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
เอกํ วสฺสํ เทฺว วุฏฺฐาเปนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ สมฺพหุลา
ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย
เอกํ วสฺสํ เทฺว วุฏฺฐาเปสุํ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ สมุฏฺฐาติ
กุมารีภูตวคฺโค อฏฺฐโม
ฉตฺตุปาหนํ ธาเรนฺติยา ปาจิตฺติยํ กตฺถ ปญฺญตฺตนฺติ


สาวตฺถิยา ปญฺญตฺตํ กํ อารพฺภาติ ฉพฺพคฺคิยา ภิกฺขุนิโย
อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
ฉตฺตุปาหนํ ธาเรสุํ ตสฺมึ วตฺถุสฺมึ เอกา ปญฺญตฺติ เอกา
อนุปฺปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ เอฬกโลมเก
ยาเนน ยายนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ฉพฺพคฺคิยา ภิกฺขุนิโย
อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
ยาเนน ยายึสุ ตสฺมึ วตฺถุสฺมึ เอกา ปญฺญตฺติ เอกา
อนุปฺปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ เอฬกโลมเก
สงฺฆาณึ ธาเรนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ อญฺญตรํ ภิกฺขุนึ อารพฺภ
กิสฺมึ วตฺถุสฺมินฺติ อญฺญตรา ภิกฺขุนี สงฺฆาณึ ธาเรสิ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ
สมุฏฺฐาเนหิ สมุฏฺฐาติ เอฬกโลมเก
อิตฺถาลงฺการํ ธาเรนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ฉพฺพคฺคิยา ภิกฺขุนิโย
อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย อิตฺถาลงฺการํ
ธาเรสุํ ตสฺมึ วตฺถุสฺมึ เอกา ปญฺญตฺติ ฉนฺนํ


อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ เอฬกโลมเก
คนฺธวณฺณเกน นฺหายนฺติยา ปาจิตฺติยํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ฉพฺพคฺคิยา ภิกฺขุนิโย
อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย คนฺธวณฺณเกน
นฺหายึสุ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ เอฬกโลมเก
วาสิตเกน ปิญฺญาเกน นฺหายนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิยา
ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
วาสิตเกน ปิญฺญาเกน นฺหายึสุ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ
เอฬกโลมเก
ภิกฺขุนิยา อุมฺมทฺทาเปนฺติยา ปริมทฺทาเปนฺติยา ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา
ภิกฺขุนิโย ภิกฺขุนิยา อุมฺมทฺทาเปสุํ ปริมทฺทาเปสุํ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ เอฬกโลมเก
สิกฺขมานาย อุมฺมทฺทาเปนฺติยา ปริมทฺทาเปนฺติยา
ปาจิตฺติยํ กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ


สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา
ภิกฺขุนิโย สิกฺขมานาย อุมฺมทฺทาเปสุํ ปริมทฺทาเปสุํ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ
สมุฏฺฐาเนหิ สมุฏฺฐาติ เอฬกโลมเก
สามเณริยา อุมฺมทฺทาเปนฺติยา ปริมทฺทาเปนฺติยา ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา
ภิกฺขุนิโย สามเณริยา อุมฺมทฺทาเปสุํ ปริมทฺทาเปสุํ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ
สมุฏฺฐาเนหิ สมุฏฺฐาติ เอฬกโลมเก
คิหินิยา อุมฺมทฺทาเปนฺติยา ปริมทฺทาเปนฺติยา ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา
ภิกฺขุนิโย คิหินิยา อุมฺมทฺทาเปสุํ ปริมทฺทาเปสุํ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ
สมุฏฺฐาติ เอฬกโลมเก
ภิกฺขุสฺส ปุรโต อนาปุจฺฉา อาสเน นิสีทนฺติยา ปาจิตฺติยํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
สมฺพหุลา ภิกฺขุนิโย อารพฺภ กิสฺมึ วตฺถุสฺมินฺติ สมฺพหุลา
ภิกฺขุนิโย ภิกฺขุสฺส ปุรโต อนาปุจฺฉา อาสเน นิสีทึสุ ตสฺมึ


วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ ทฺวีหิ
สมุฏฺฐาเนหิ สมุฏฺฐาติ กฐินเก
อโนกาสกตํ ภิกฺขุํ ปญฺหํ ปุจฺฉนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ สมฺพหุลา
ภิกฺขุนิยา อารพฺภ กิสฺมึ วตฺถุสฺมินฺติ สมฺพหุลา ภิกฺขุนิโย
อโนกาสกตํ ภิกฺขุํ ปญฺหํ ปุจฺฉึสุ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ
ปทโสธมฺเม
อสงฺกจฺฉิกาย คามํ ปวิสนฺติยา ปาจิตฺติยํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ อญฺญตรํ
ภิกฺขุนึ อารพฺภ กิสฺมึ วตฺถุสฺมินฺติ อญฺญตรา ภิกฺขุนี
อสงฺกจฺฉิกา คามํ ปาวิสิ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ ทฺวีหิ สมุฏฺฐาเนหิ สมุฏฺฐาติ สิยา
กายโต สมุฏฺฐาติ น วาจโต น จิตฺตโต สิยา กายโต จ
จิตฺตโต จ สมุฏฺฐาติ น วาจโต
ฉตฺตุปาหนวคฺโค นวโม
นววคฺคา ขุทฺทกา นิฏฺฐิตา
ตสฺสุทฺทานํ
ลสุณํ สํหเร โลมํ ตลมฏฺฐญฺจ สุทฺธิกํ
ภุญฺชนฺตามกธญฺญานํ เทฺววิฆาเสน ทสฺสนา


อนฺธกาเร ปฏิจฺฉนฺเน อชฺโฌกาเส รถิกาย จ
ปุเร ปจฺฉา วิกาเล จ ทุคฺคหิ นิรเย วธิ
นคฺโคทกา วิสิพฺเพตฺวา ปญฺจาหิกํ สงฺกมนียํ
คณํ วิภงฺคสมณํ ทุพฺพลํ กฐิเนน จ
เอกมญฺจตฺถรเณน สญฺจิจฺจ สหชีวินี
ทตฺวา สํสฏฺฐอนฺโต จ ติโร วสฺสํ น ปกฺกเม
ราชา อาสนฺทิ สุตฺตญฺจ คิหี วูปสเมน จ
ทเท จีวราวสถํ ปริยาปุณญฺจ วาจเย
อารามกฺโกสจณฺฑี จ ภุญฺเชยฺย กุลมจฺฉรี
วเส ปวารโณวาทา เทฺว ธมฺมา ปสาเขน จ
คพฺภินี ปายนฺตี ฉธมฺเม อสมฺมตูนทฺวาทส
ปริปุณฺณญฺจ สงฺเฆน สหวุฏฺฐาปเนน จ
กุมารี เทฺว จ สงฺเฆน ทฺวาทสาสมฺมเตน จ
อลํ สเจ เทฺว วสฺสํ สํสฏฺฐา สามิเกน จ
ปาริวาสิกานุวสฺสํ ทุเว วุฏฺฐาปเนน จ
ฉตฺตยาเนน สงฺฆาณิ อิตฺถาลงฺการวณฺณเก
ปิญฺญากา ภิกฺขุนี เจว สิกฺขา จ สามเณริกา
คิหี ภิกฺขุสฺส ปุรโต อโนกาสํ สงฺกจฺฉิกาติ
เตสํ วคฺคานํ อุทฺทานํ
ลสุณนฺธการา นฺหานํ ตุวฏฺฏา จิตฺตคารกา




อารามํ คพฺภินี เจว กุมารี ฉตฺตุปาหนาติ
สปฺปึ วิญฺญาเปตฺวา ภุญฺชนฺติยา ปาฏิเทสนียํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิยา
ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
สปฺปึ วิญฺญาเปตฺวา ภุญฺชึสุ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ
สมุฏฺฐาติ
เตลํ วิญฺญาเปตฺวา ภุญฺชนฺติยา ปาฏิเทสนียํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิยา
ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
เตลํ วิญฺญาเปตฺวา ภุญฺชึสุ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ
สมุฏฺฐาติ
มธุํ วิญฺญาเปตฺวา ภุญฺชนฺติยา ปาฏิเทสนียํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิยา
ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
มธุํ วิญฺญาเปตฺวา ภุญฺชึสุ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ
สมุฏฺฐาติ



ผาณิตํ วิญฺญาเปตฺวา ภุญฺชนฺติยา ปาฏิเทสนียํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิยา
ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
ผาณิตํ วิญฺญาเปตฺวา ภุญฺชึสุ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ
สมุฏฺฐาติ
มจฺฉํ วิญฺญาเปตฺวา ภุญฺชนฺติยา ปาฏิเทสนียํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิยา
ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
มจฺฉํ วิญฺญาเปตฺวา ภุญฺชึสุ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ
สมุฏฺฐาติ
มํสํ วิญฺญาเปตฺวา ภุญฺชนฺติยา ปาฏิเทสนียํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิยา
ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
มํสํ วิญฺญาเปตฺวา ภุญฺชึสุ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ
สมุฏฺฐาติ
ขีรํ วิญฺญาเปตฺวา ภุญฺชนฺติยา ปาฏิเทสนียํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิยา


ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
ขีรํ วิญฺญาเปตฺวา ภุญฺชึสุ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ
สมุฏฺฐาติ
ทธึ วิญฺญาเปตฺวา ภุญฺชนฺติยา ปาฏิเทสนียํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิยา
ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
ทธึ วิญฺญาเปตฺวา ภุญฺชึสุ ตสฺมึ วตฺถุสฺมึ เอกา ปญฺญตฺติ เอกา
อนุปฺปญฺญตฺติ ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ
สมุฏฺฐาติ สิยา กายโต สมุฏฺฐาติ น วาจโต น จิตฺตโต
สิยา กายโต จ วาจโต จ สมุฏฺฐาติ น จิตฺตโต สิยา กายโต
จ จิตฺตโต จ สมุฏฺฐาติ น วาจโต สิยา กายโต จ วาจโต จ
จิตฺตโต จ สมุฏฺฐาติ
อฏฺฐ ปาฏิเทสนียา นิฏฺฐิตา
ตสฺสุทฺทานํ
สปฺปิ เตลํ มธุญฺเจว ผาณิตํ มจฺฉเมว จ
มํสํ ขีรํ ทธิญฺจาปิ วิญฺญาเปตฺวาน ภิกฺขุนี
ปาฏิเทสนียา อฏฺฐ สยมฺพุทฺเธน เทสิตาติ

เย สิกฺขาปทา ภิกฺขุวิภงฺเค วิตฺถาริตา เต สงฺขิปิตฺวา ภิกฺขุนีวิภงฺเค



กตฺถปญฺญตฺติวารํ นิฏฺฐิตํ ปฐมํ
อวสฺสุตา ภิกฺขุนี อวสฺสุตสฺส ปุริสปุคฺคลสฺส กายสํสคฺคํ
สาทิยนฺตี กติ อาปตฺติโย อาปชฺชติ อวสฺสุตา ภิกฺขุนี อวสฺสุตสฺส
ปุริสปุคฺคลสฺส กายสํสคฺคํ สาทิยนฺตี ติสฺโส อาปตฺติโย อาปชฺชติ
อธกฺขกํ อุพฺภชานุมณฺฑลํ คหณํ สาทิยติ อาปตฺติ ปาราชิกสฺส
อุพฺภกฺขกํ อโธชานุมณฺฑลํ คหณํ สาทิยติ อาปตฺติ ถุลฺลจฺจยสฺส
กายปฏิพทฺธํ คหณํ สาทิยติ อาปตฺติ ทุกฺกฏสฺส อวสฺสุตา ภิกฺขุนี
อวสฺสุตสฺส ปุริสปุคฺคลสฺส กายสํสคฺคํ สาทิยนฺตี อิมา ติสฺโส
อาปตฺติโย อาปชฺชติ
วชฺชปฏิจฺฉาทิกา ภิกฺขุนี วชฺชํ ปฏิจฺฉาเทนฺตี กติ
อาปตฺติโย อาปชฺชติ วชฺชปฏิจฺฉาทิกา ภิกฺขุนี วชฺชํ
ปฏิจฺฉาเทนฺตี ติสฺโส อาปตฺติโย อาปชฺชติ ชานํ ปาราชิกํ ธมฺมํ
ปฏิจฺฉาเทติ อาปตฺติ ปาราชิกสฺส เวมติกา ปฏิจฺฉาเทติ
อาปตฺติ ถุลฺลจฺจยสฺส อาจารวิปตฺตึ ปฏิจฺฉาเทติ อาปตฺติ
ทุกฺกฏสฺส วชฺชปฏิจฺฉาทิกา ภิกฺขุนี วชฺชํ ปฏิจฺฉาเทนฺตี อิมา
ติสฺโส อาปตฺติโย อาปชฺชติ
อุกฺขิตฺตานุวตฺติกา ภิกฺขุนี ยาวตติยํ สมนุภาสนาย
นปฺปฏินิสฺสชฺชนฺตี กติ อาปตฺติโย อาปชฺชติ อุกฺขิตฺตานุวตฺติกา
ภิกฺขุนี ยาวตติยํ สมนุภาสนาย นปฺปฏินิสฺสชฺชนฺตี ติสฺโส อาปตฺติโย
อาปชฺชติ ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา


กมฺมวาจาปริโยสาเน อาปตฺติ ปาราชิกสฺส อุกฺขิตฺตานุวตฺติกา
ภิกฺขุนี ยาวตติยํ สมนุภาสนาย นปฺปฏินิสฺสชฺชนฺตี อิมา ติสฺโส
อาปตฺติโย อาปชฺชติ
อฏฺฐมํ วตฺถุํ ปริปูเรนฺตี กติ อาปตฺติโย อาปชฺชติ
อฏฺฐมํ วตฺถุํ ปริปูเรนฺตี ติสฺโส อาปตฺติโย อาปชฺชติ ปุริเสน
อิตฺถนฺนามํ คพฺภํ คจฺฉาติ วุตฺตา คจฺฉติ อาปตฺติ ทุกฺกฏสฺส
ปุริสสฺส หตฺถปาสํ โอกฺกนฺตมตฺเต อาปตฺติ ถุลฺลจฺจยสฺส อฏฺฐมํ
วตฺถุํ ปริปูเรติ อาปตฺติ ปาราชิกสฺส อฏฺฐมํ วตฺถุํ ปริปูเรนฺตี
อิมา ติสฺโส อาปตฺติโย อาปชฺชติ
ปาราชิกา นิฏฺฐิตา
อุสูยวาทิกา ภิกฺขุนี อฏฺฏํ กโรนฺตี ติสฺโส อาปตฺติโย
อาปชฺชติ เอกสฺส อาโรเจติ อาปตฺติ ทุกฺกฏสฺส ทุติยสฺส
อาโรเจติ อาปตฺติ ถุลฺลจฺจยสฺส อฏฺฏปริโยสาเน อาปตฺติ
สงฺฆาทิเสสสฺส
โจรึ วุฏฺฐาเปนฺตี ติสฺโส อาปตฺติโย อาปชฺชติ ญตฺติยา
ทุกฺกฏํ ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน
อาปตฺติ สงฺฆาทิเสสสฺส
เอกา คามนฺตรํ คจฺฉนฺตี ติสฺโส อาปตฺติโย อาปชฺชติ
คจฺฉติ อาปตฺติ ทุกฺกฏสฺส ปฐมํ ปาทํ ปริกฺเขปํ อติกฺกาเมติ
อาปตฺติ ถุลฺลจฺจยสฺส ทุติยํ ปาทํ อติกฺกาเมติ อาปตฺติ




สงฺฆาทิเสสสฺส
สมคฺเคน สงฺเฆน อุกฺขิตฺตํ ภิกฺขุนึ ธมฺเมน วินเยน
สตฺถุสาสเนน อนปโลเกตฺวา การกสงฺฆํ อนญฺญาย คณสฺส
ฉนฺทํ โอสาเรนฺตี ติสฺโส อาปตฺติโย อาปชฺชติ ญตฺติยา ทุกฺกฏํ
ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ
สงฺฆาทิเสสสฺส
อวสฺสุตา ภิกฺขุนี อวสฺสุตสฺส ปุริสปุคฺคลสฺส หตฺถโต
ขาทนียํ วา โภชนียํ วา สหตฺถา ปฏิคฺคเหตฺวา ภุญฺชนฺตี ติสฺโส
อาปตฺติโย อาปชฺชติ ขาทิสฺสามิ ภุญฺชิสฺสามีติ ปฏิคฺคณฺหาติ
อาปตฺติ ถุลฺลจฺจยสฺส อชฺโฌหาเร อชฺโฌหาเร อาปตฺติ สงฺฆาทิเสสสฺสฐ
อุทกทนฺตโปณํ ปฏิคฺคณฺหาติ อาปตฺติ ทุกฺกฏสฺส
กินฺเต อยฺเย เอโส ปุริสปุคฺคโล กริสฺสติ อวสฺสุโต
วา อนวสฺสุโต วา ยโต ตฺวํ อนวสฺสุตา อิงฺฆยฺเย ยนฺเต
เอโส ปุริสปุคฺคโล เทติ ขาทนียํ วา โภชนียํ วา ตํ ตฺวํ
สหตฺถา ปฏิคฺคเหตฺวา ขาท วา ภุญฺช วาติ อุยฺโยเชนฺตี ติสฺโส
อาปตฺติโย อาปชฺชติ ตสฺสา วจเนน ขาทิสฺสามิ ภุญฺชิสฺสามีติ
ปฏิคฺคณฺหาติ อาปตฺติ ทุกฺกฏสฺส อชฺโฌหาเร อชฺโฌหาเร
อาปตฺติ ถุลฺลจฺจยสฺส โภชนปริโยสาเน อาปตฺติ สงฺฆาทิเสสสฺส
กุปิตา ภิกฺขุนี ยาวตติยํ สมนุภาสนาย นปฺปฏินิสฺสชฺชนฺตี
ติสฺโส อาปตฺติโย อาปชฺชติ ญตฺติยา ทุกฺกฏํ ทฺวีหิ กมฺมวาจาหิ


ถุลฺลจฺจยา กมฺมวาจาปริโยสาเน อาปตฺติ สงฺฆาทิเสสสฺส
กิสฺมิญฺจิเทว อธิกรเณ ปจฺฉากตา กุปิตา ภิกฺขุนี
ยาวตติยํ สมนุภาสนาย นปฺปฏินิสฺสชฺชนฺตี ติสฺโส อาปตฺติโย
อาปชฺชติ ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
กมฺมวาจาปริโยสาเน อาปตฺติ สงฺฆาทิเสสสฺส
สํสฏฺฐา ภิกฺขุนิโย ยาวตติยํ สมนุภาสนาย นปฺปฏินิสฺสชฺชนฺติโย
ติสฺโส อาปตฺติโย อาปชฺชนฺติ ญตฺติยา ทุกฺกฏํ
ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ
สงฺฆาทิเสสสฺส
สํสฏฺฐาวยฺเย ตุเมฺห วิหรถ มา ตุเมฺห นานา
วิหริตฺถาติ อุยฺโยเชนฺตี ยาวตติยํ สมนุภาสนาย นปฺปฏินิสฺสชฺชนฺตี
ติสฺโส อาปตฺติโย อาปชฺชติ ญตฺติยา ทุกฺกฏํ ทฺวีหิ กมฺมวาจาหิ
ถุลฺลจฺจยา กมฺมวาจาปริโยสาเน อาปตฺติ สงฺฆาทิเสสสฺส
สงฺฆาทิเสสา นิฏฺฐิตา
ปตฺตสนฺนิจยํ กโรนฺตี เอกํ อาปตฺตึ อาปชฺชติ
นิสฺสคฺคิยํ ปาจิตฺติยํ
อกาลจีวรํ กาลจีวรนฺติ อธิฏฺฐหิตฺวา ภาชาเปนฺตี
เทฺว อาปตฺติโย อาปชฺชติ ภาชาเปติ ปโยเค ทุกฺกฏํ
ภาชาปิเต นิสฺสคฺคิยํ ปาจิตฺติยํ
ภิกฺขุนิยา สทฺธึ จีวรํ ปริวฏฺเฏตฺวา อจฺฉินฺทนฺตี เทฺว



อาปตฺติโย อาปชฺชติ อจฺฉินฺทติ ปโยเค ทุกฺกฏํ อจฺฉินฺเน
นิสฺสคฺคิยํ ปาจิตฺติยํ
อญฺญํ วิญฺญาเปตฺวา อญฺญํ วิญฺญาเปนฺตี เทฺว อาปตฺติโย
อาปชฺชติ วิญฺญาเปติ ปโยเค ทุกฺกฏํ วิญฺญาปิเต นิสฺสคฺคิยํ
ปาจิตฺติยํ
อญฺญํ เจตาเปตฺวา อญฺญํ เจตาเปนฺตี เทฺว อาปตฺติโย
อาปชฺชติ เจตาเปติ ปโยเค ทุกฺกฏํ เจตาปิเต นิสฺสคฺคิยํ
ปาจิตฺติยํ
อญฺญทตฺถิเกน ปริกฺขาเรน อญฺญุทฺทิสิเกน สงฺฆิเกน
อญฺญํ เจตาเปนฺตี เทฺว อาปตฺติโย อาปชฺชติ เจตาเปติ ปโยเค
ทุกฺกฏํ เจตาปิเต นิสฺสคฺคิยํ ปาจิตฺติยํ
อญฺญทตฺถิเกน ปริกฺขาเรน อญฺญุทฺทิสิเกน สงฺฆิเกน
สญฺญาจิเกน อญฺญํ เจตาเปนฺตี เทฺว อาปตฺติโย อาปชฺชติ
เจตาเปติ ปโยเค ทุกฺกฏํ เจตาปิเต นิสฺสคฺคิยํ ปาจิตฺติยํ
อญฺญทตฺถิเกน ปริกฺขาเรน อญฺญุทฺทิสิเกน มหาชนิเกน
อญฺญํ เจตาเปนฺตี เทฺว อาปตฺติโย อาปชฺชติ เจตาเปติ ปโยเค
ทุกฺกฏํ เจตาปิเต นิสฺสคฺคิยํ ปาจิตฺติยํ
อญฺญทตฺถิเกน ปริกฺขาเรน อญฺญุทฺทิสิเกน มหาชนิเกน
สญฺญาจิเกน อญฺญํ เจตาเปนฺตี เทฺว อาปตฺติโย อาปชฺชติ
เจตาเปติ ปโยเค ทุกฺกฏํ เจตาปิเต นิสฺสคฺคิยํ ปาจิตฺติยํ


อญฺญทตฺถิเกน ปริกฺขาเรน อญฺญุทฺทิสิเกน ปุคฺคลิเกน
สญฺญาจิเกน อญฺญํ เจตาเปนฺตี เทฺว อาปตฺติโย อาปชฺชติ
เจตาเปติ ปโยเค ทุกฺกฏํ เจตาปิเต นิสฺสคฺคิยํ ปาจิตฺติยํ
อติเรกจตุกฺกํสปรมํ ครุปาปุรณํ เจตาเปนฺตี เทฺว
อาปตฺติโย อาปชฺชติ เจตาเปติ ปโยเค ทุกฺกฏํ เจตาปิเต
นิสฺสคฺคิยํ ปาจิตฺติยํ
อติเรกฑฺฒเตยฺยกํสปรมํ ลหุปาปุรณํ เจตาเปนฺตี เทฺว
อาปตฺติโย อาปชฺชติ เจตาเปติ ปโยเค ทุกฺกฏํ เจตาปิเต
นิสฺสคฺคิยํ ปาจิตฺติยํ
นิสฺสคฺคิยา ปาจิตฺติยา นิฏฺฐิตา
ลสุณํ ขาทนฺตี เทฺว อาปตฺติโย อาปชฺชติ
ขาทิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ปาจิตฺติยสฺส
สมฺพาเธ โลมํ สํหราเปนฺตี เทฺว อาปตฺติโย อาปชฺชติ
สํหราเปติ ปโยเค ทุกฺกฏํ สํหราปิเต อาปตฺติ ปาจิตฺติยสฺส
ตลฆาตกํ กโรนฺตี เทฺว อาปตฺติโย อาปชฺชติ กโรติ
ปโยเค ทุกฺกฏํ กเต อาปตฺติ ปาจิตฺติยสฺส
ชตุมฏฺฐกํ อาทิยนฺตี เทฺว อาปตฺติโย อาปชฺชติ
อาทิยติ ปโยเค ทุกฺกฏํ อาทินฺเน อาปตฺติ ปาจิตฺติยสฺส
อติเรกทฺวงฺคุลปพฺพปรมํ อุทกสุทฺธิกํ อาทิยนฺตี เทฺว



อาปตฺติโย อาปชฺชติ อาทิยติ ปโยเค ทุกฺกฏํ อาทินฺเน
อาปตฺติ ปาจิตฺติยสฺส
ภิกฺขุสฺส ภุญฺชนฺตสฺส ปานีเยน วา วิธูปเนน วา
อุปติฏฺฐนฺตี เทฺว อาปตฺติโย อาปชฺชติ หตฺถปาเส ติฏฺฐติ
อาปตฺติ ปาจิตฺติยสฺส หตฺถปาสํ วิชหิตฺวา ติฏฺฐติ อาปตฺติ
ทุกฺกฏสฺส
อามกธญฺญํ วิญฺญาเปตฺวา ภุญฺชนฺตี เทฺว อาปตฺติโย
อาปชฺชติ ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส
อชฺโฌหาเร อชฺโฌหาเร อาปตฺติ ปาจิตฺติยสฺส
อุจฺจารํ วา ปสฺสาวํ วา เขฬํ วา สงฺการํ วา
วิฆาสํ วา ติโรกุฑฺเฑ ฉฑฺเฑนฺตี เทฺว อาปตฺติโย อาปชฺชติ
ฉฑฺเฑติ ปโยเค ทุกฺกฏํ ฉฑฺฑิเต อาปตฺติ ปาจิตฺติยสฺส
อุจฺจารํ วา ปสฺสาวํ วา เขฬํ วา สงฺการํ วา
วิฆาสํ วา หริเต ฉฑฺเฑนฺตี เทฺว อาปตฺติโย อาปชฺชติ ฉฑฺเฑติ
ปโยเค ทุกฺกฏํ ฉฑฺฑิเต อาปตฺติ ปาจิตฺติยสฺส
นจฺจํ วา คีตํ วา วาทิตํ วา ทสฺสนาย คจฺฉนฺตี เทฺว
อาปตฺติโย อาปชฺชติ คจฺฉติ อาปตฺติ ทุกฺกฏสฺส ยตฺถ ฐิตา
ปสฺสติ วา สุณาติ วา อาปตฺติ ปาจิตฺติยสฺส
ลสุณวคฺโค ปฐโม
รตฺตนฺธกาเร อปฺปทีเป ปุริเสน สทฺธึ เอเกเนกา




สนฺติฏฺฐนฺตี เทฺว อาปตฺติโย อาปชฺชติ หตฺถปาเส ติฏฺฐติ
อาปตฺติ ปาจิตฺติยสฺส หตฺถปาสํ วิชหิตฺวา ติฏฺฐติ อาปตฺติ
ทุกฺกฏสฺส
ปฏิจฺฉนฺเน โอกาเส ปุริเสน สทฺธึ เอเกเนกา
สนฺติฏฺฐนฺตี เทฺว อาปตฺติโย อาปชฺชติ หตฺถปาเส ติฏฺฐติ อาปตฺติ
ปาจิตฺติยสฺส หตฺถปาสํ วิชหิตฺวา ติฏฺฐติ อาปตฺติ ทุกฺกฏสฺส
อชฺโฌกาเส ปุริเสน สทฺธึ เอเกเนกา สนฺติฏฺฐนฺตี
เทฺว อาปตฺติโย อาปชฺชติ หตฺถปาเส ติฏฺฐติ อาปตฺติ
ปาจิตฺติยสฺส หตฺถปาสํ วิชหิตฺวา ติฏฺฐติ อาปตฺติ ทุกฺกฏสฺส
รถิกาย วา พฺยูเห วา สิงฺฆาตเก วา ปุริเสน สทฺธึ
เอเกเนกา สนฺติฏฺฐนฺตี เทฺว อาปตฺติโย อาปชฺชติ หตฺถปาเส
ติฏฺฐติ อาปตฺติ ปาจิตฺติยสฺส หตฺถปาสํ วิชหิตฺวา ติฏฺฐติ
อาปตฺติ ทุกฺกฏสฺส
ปุเรภตฺตํ กุลานิ อุปสงฺกมิตฺวา อาสเน นิสีทิตฺวา
สามิเก อนาปุจฺฉา ปกฺกมนฺตี เทฺว อาปตฺติโย อาปชฺชติ ปฐมํ
ปาทํ อโนวสฺสกํ อติกฺกาเมติ อาปตฺติ ทุกฺกฏสฺส ทุติยํ ปาทํ
อติกฺกาเมติ อาปตฺติ ปาจิตฺติยสฺส
ปจฺฉาภตฺตํ กุลานิ อุปสงฺกมิตฺวา สามิเก อนาปุจฺฉา
อาสเน นิสีทนฺตี เทฺว อาปตฺติโย อาปชฺชติ นิสีทติ ปโยเค
ทุกฺกฏํ นิสินฺเน อาปตฺติ ปาจิตฺติยสฺส


วิกาเล กุลานิ อุปสงฺกมิตฺวา สามิเก อนาปุจฺฉา เสยฺยํ
สนฺถริตฺวา วา สนฺถราเปตฺวา วา อภินิสีทนฺตี เทฺว อาปตฺติโย
อาปชฺชติ อภินิสีทติ ปโยเค ทุกฺกฏํ อภินิสินฺเน อาปตฺติ
ปาจิตฺติยสฺส
ทุคฺคหิเตน ทูปธาริเตน ปรํ อุชฺฌาเปนฺตี เทฺว
อาปตฺติโย อาปชฺชติ อุชฺฌาเปติ ปโยเค ทุกฺกฏํ อุชฺฌาปิเต
อาปตฺติ ปาจิตฺติยสฺส
อตฺตานํ วา ปรํ วา นิรเยน วา พฺรหฺมจริเยน วา
อภิสปนฺตี เทฺว อาปตฺติโย อาปชฺชติ อภิสปติ ปโยเค ทุกฺกฏํ
อภิสปิเต อาปตฺติ ปาจิตฺติยสฺส
อตฺตานํ วธิตฺวา วธิตฺวา โรทนฺตี เทฺว อาปตฺติโย
อาปชฺชติ วธติ โรทติ อาปตฺติ ปาจิตฺติยสฺส วธติ น โรทติ
อาปตฺติ ทุกฺกฏสฺส
รตฺตนฺธการวคฺโค ทุติโย
นคฺคา นฺหายนฺตี เทฺว อาปตฺติโย อาปชฺชติ นฺหายติ
ปโยเค ทุกฺกฏํ นฺหานปริโยสาเน อาปตฺติ ปาจิตฺติยสฺส
ปมาณาติกฺกนฺตํ อุทกสาฏิกํ การาเปนฺตี เทฺว อาปตฺติโย
อาปชฺชติ การาเปติ ปโยเค ทุกฺกฏํ การาปิเต อาปตฺติ
ปาจิตฺติยสฺส
ภิกฺขุนิยา จีวรํ วิสิพฺเพตฺวา วา วิสิพฺพาเปตฺวา วา


เนว สิพฺเพนฺตี น สิพฺพาปนาย อุสฺสุกฺกํ กโรนฺตี เอกํ อาปตฺตึ
อาปชฺชติ ปาจิตฺติยํ
ปญฺจาหิกํ สงฺฆาฏิวารํ อติกฺกาเมนฺตี เอกํ อาปตฺตึ
อาปชฺชติ ปาจิตฺติยํ
จีวรสงฺกมนียํ ธาเรนฺตี เทฺว อาปตฺติโย อาปชฺชติ
ธาเรติ ปโยเค ทุกฺกฏํ ธาริเต อาปตฺติ ปาจิตฺติยสฺส
คณสฺส จีวรลาภํ อนฺตรายํ กโรนฺตี เทฺว อาปตฺติโย
อาปชฺชติ กโรติ ปโยเค ทุกฺกฏํ กเต อาปตฺติ ปาจิตฺติยสฺส
ธมฺมิกํ จีวรวิภงฺคํ ปฏิพาหนฺตี เทฺว อาปตฺติโย
อาปชฺชติ ปฏิพาหติ ปโยเค ทุกฺกฏํ ปฏิพาหิเต อาปตฺติ
ปาจิตฺติยสฺส
อาคาริกสฺส วา ปริพฺพาชกสฺส วา ปริพฺพาชิกาย วา
สมณจีวรํ เทนฺตี เทฺว อาปตฺติโย อาปชฺชติ เทติ ปโยเค
ทุกฺกฏํ ทินฺเน อาปตฺติ ปาจิตฺติยสฺส
ทุพฺพลจีวรปจฺจาสาย จีวรกาลสมยํ อติกฺกาเมนฺตี เทฺว
อาปตฺติโย อาปชฺชติ อติกฺกาเมติ ปโยเค ทุกฺกฏํ อติกฺกามิเต
อาปตฺติ ปาจิตฺติยสฺส
ธมฺมิกํ กฐินุทฺธารํ ปฏิพาหนฺตี เทฺว อาปตฺติโย
อาปชฺชติ ปฏิพาหติ ปโยเค ทุกฺกฏํ ปฏิพาหิเต อาปตฺติ
ปาจิตฺติยสฺส


นฺหานวคฺโค ตติโย
เทฺว ภิกฺขุนิโย เอกมญฺเจ ตุวฏฺเฏนฺติโย เทฺว อาปตฺติโย
อาปชฺชนฺติ นิปชฺชนฺติ ปโยเค ทุกฺกฏํ นิปนฺเน อาปตฺติ
ปาจิตฺติยสฺส
เทฺว ภิกฺขุนิโย เอกตฺถรณปาปุรณา ตุวฏฺเฏนฺติโย
เทฺว อาปตฺติโย อาปชฺชนฺติ นิปชฺชนฺติ ปโยเค ทุกฺกฏํ นิปนฺเน
อาปตฺติ ปาจิตฺติยสฺส
ภิกฺขุนิยา สญฺจิจฺจ อผาสุํ กโรนฺตี เทฺว อาปตฺติโย
อาปชฺชติ กโรติ ปโยเค ทุกฺกฏํ กเต อาปตฺติ ปาจิตฺติยสฺส
ทุกฺขิตํ สหชีวินึ เนว อุปฏฺเฐนฺตี น อุปฏฺฐาปนาย
อุสฺสุกฺกํ กโรนฺตี เอกํ อาปตฺตึ อาปชฺชติ ปาจิตฺติยํ
ภิกฺขุนิยา อุปสฺสยํ ทตฺวา กุปิตา อนตฺตมนา นิกฺกฑฺฒนฺตี
เทฺว อาปตฺติโย อาปชฺชติ นิกฺกฑฺฒติ ปโยเค ทุกฺกฏํ นิกฺกฑฺฒิเต
อาปตฺติ ปาจิตฺติยสฺส
สํสฏฺฐา ภิกฺขุนี ยาวตติยํ สมนุภาสนาย นปฺปฏินิสฺสชฺชนฺตี
เทฺว อาปตฺติโย อาปชฺชติ ญตฺติยา ทุกฺกฏํ กมฺมวาจาปริโยสาเน
อาปตฺติ ปาจิตฺติยสฺส
อนฺโตรฏฺเฐ สาสงฺกสมฺมเต สปฺปฏิภเย อสตฺถิกา
จาริกํ จรนฺตี เทฺว อาปตฺติโย อาปชฺชติ ปฏิปชฺชติ ปโยเค
ทุกฺกฏํ ปฏิปนฺเน อาปตฺติ ปาจิตฺติยสฺส



ติโรรฏฺเฐ สาสงฺกสมฺมเต สปฺปฏิภเย อสตฺถิกา จาริกํ
จรนฺตี เทฺว อาปตฺติโย อาปชฺชติ ปฏิปชฺชติ ปโยเค ทุกฺกฏํ
ปฏิปนฺเน อาปตฺติ ปาจิตฺติยสฺส
อนฺโตวสฺสํ จาริกํ จรนฺตี เทฺว อาปตฺติโย อาปชฺชติ
ปฏิปชฺชติ ปโยเค ทุกฺกฏํ ปฏิปนฺเน อาปตฺติ ปาจิตฺติยสฺส
วสฺสํ วุตฺถา ภิกฺขุนี จาริกํ น ปกฺกมนฺตี เอกํ อาปตฺตึ
อาปชฺชติ ปาจิตฺติยํ
ตุวฏฺฏวคฺโค จตุตฺโถ
ราชาคารํ วา จิตฺตาคารํ วา อารามํ วา อุยฺยานํ
วา โปกฺขรณึ วา ทสฺสนาย คจฺฉนฺตี เทฺว อาปตฺติโย อาปชฺชติ
คจฺฉติ ปโยเค ทุกฺกฏํ ยตฺถ ฐิตา ปสฺสติ อาปตฺติ
ปาจิตฺติยสฺส
อาสนฺทึ วา ปลฺลงฺกํ วา ปริภุญฺชนฺตี เทฺว อาปตฺติโย
อาปชฺชติ ปริภุญฺชติ ปโยเค ทุกฺกฏํ ปริภุตฺเต อาปตฺติ
ปาจิตฺติยสฺส
สุตฺตํ กนฺตนฺตี เทฺว อาปตฺติโย อาปชฺชติ กนฺตติ
ปโยเค ทุกฺกฏํ อุชฺชวุชฺชเว อาปตฺติ ปาจิตฺติยสฺส
คิหิเวยฺยาวจฺจํ กโรนฺตี เทฺว อาปตฺติโย อาปชฺชติ
กโรติ ปโยเค ทุกฺกฏํ กเต อาปตฺติ ปาจิตฺติยสฺส
ภิกฺขุนิยา เอหยฺเย อิมํ อธิกรณํ วูปสเมหีติ วุจฺจมานา



สาธูติ ปฏิสฺสุณิตฺวา เนว วูปสเมนฺตี น วูปสมาย อุสฺสุกฺกํ
กโรนฺตี เอกํ อาปตฺตึ อาปชฺชติ ปาจิตฺติยํ
อาคาริกสฺส วา ปริพฺพาชกสฺส วา ปริพฺพาชิกาย วา
สหตฺถา ขาทนียํ วา โภชนียํ วา เทนฺตี เทฺว อาปตฺติโย
อาปชฺชติ เทติ ปโยเค ทุกฺกฏํ ทินฺเน อาปตฺติ ปาจิตฺติยสฺส
อาวสถจีวรํ อนิสฺสชฺชิตฺวา ปริภุญฺชนฺตี เทฺว อาปตฺติโย
อาปชฺชติ ปริภุญฺชติ ปโยเค ทุกฺกฏํ ปริภุตฺเต อาปตฺติ
ปาจิตฺติยสฺส
อาวสถํ อนิสฺสชิชิตฺวา จาริกํ ปกฺกมนฺตี เทฺว อาปตฺติโย
อาปชฺชติ ปฐมํ ปาทํ ปริกฺเขปํ อติกฺกาเมติ อาปตฺติ ทุกฺกฏสฺส
ทุติยํ ปาทํ อติกฺกาเมติ อาปตฺติ ปาจิตฺติยสฺส
ติรจฺฉานวิชฺชํ ปริยาปุณนฺตี เทฺว อาปตฺติโย อาปชฺชติ
ปริยาปุณาติ ปโยเค ทุกฺกฏํ ปเท ปเท อาปตฺติ ปาจิตฺติยสฺส
ติรจฺฉานวิชฺชํ วาเจนฺตี เทฺว อาปตฺติโย อาปชฺชติ
วาเจติ ปโยเค ทุกฺกฏํ ปเท ปเท อาปตฺติ ปาจิตฺติยสฺส
จิตฺตาคารวคฺโค ปญฺจโม
ชานํ สภิกฺขุกํ อารามํ อนาปุจฺฉา ปวิสนฺตี เทฺว


อาปตฺติโย อาปชฺชติ ปฐมํ ปาทํ ปริกฺเขปํ อติกฺกาเมติ อาปตฺติ
ทุกฺกฏสฺส ทุติยํ ปาทํ อติกฺกาเมติ อาปตฺติ ปาจิตฺติยสฺส
ภิกฺขุํ อกฺโกสนฺตี ปริภาสนฺตี เทฺว อาปตฺติโย อาปชฺชติ
อกฺโกสติ ปโยเค ทุกฺกฏํ อกฺโกสิเต อาปตฺติ ปาจิตฺติยสฺส
จณฺฑีกตา คณํ ปริภาสนฺตี เทฺว อาปตฺติโย อาปชฺชติ
ปริภาสติ ปโยเค ทุกฺกฏํ ปริภาสิเต อาปตฺติ ปาจิตฺติยสฺส
นิมนฺติตา วา ปวาริตา วา ขาทนียํ วา โภชนียํ วา
ภุญฺชนฺตี เทฺว อาปตฺติโย อาปชฺชติ ขาทิสฺสามิ ภุญฺชิสฺสามีติ
ปฏิคฺคณฺหาติ อาปตฺติ ทุกฺกฏสฺส อชฺโฌหาเร อชฺโฌหาเร
อาปตฺติ ปาจิตฺติยสฺส
กุลํ มจฺฉรายนฺตี เทฺว อาปตฺติโย อาปชฺชติ มจฺฉรายติ
ปโยเค ทุกฺกฏํ มจฺฉริเต อาปตฺติ ปาจิตฺติยสฺส
อภิกฺขุเก อาวาเส วสฺสํ วสนฺตี เทฺว อาปตฺติโย
อาปชฺชติ วสฺสํ วสิสฺสามีติ เสนาสนํ ปญฺญาเปติ ปานียํ ปริโภชนียํ
อุปฏฺฐาเปติ ปริเวณํ สมฺมชฺชติ อาปตฺติ ทุกฺกฏสฺส สห
อรุณุคฺคมนา อาปตฺติ ปาจิตฺติยสฺส
วสฺสํ วุตฺถา ภิกฺขุนี อุภโตสงฺเฆ ตีหิ ฐาเนหิ
นปฺปวาเรนฺตี เอกํ อาปตฺตึ อาปชฺชติ ปาจิตฺติยํ
โอวาทาย วา สํวาสาย วา น คจฺฉนฺตี เอกํ อาปตฺตึ
อาปชฺชติ ปาจิตฺติยํ



อุโปสถมฺปิ น ปุจฺฉนฺตี โอวาทมฺปิ น ยาจนฺตี เอกํ
อาปตฺตึ อาปชฺชติ ปาจิตฺติยํ
ปสาเข ชาตํ คณฺฑํ วา รุหิตํ วา อนปโลเกตฺวา
สงฺฆํ วา คณํ วา ปุริเสน สทฺธึ เอเกเนกา เภทาเปนฺตี เทฺว
อาปตฺติโย อาปชฺชติ เภทาเปติ ปโยเค ทุกฺกฏํ ภินฺเน
อาปตฺติ ปาจิตฺติยสฺส
อารามวคฺโค ฉฏฺโฐ
คพฺภินึ วุฏฺฐาเปนฺตี เทฺว อาปตฺติโย อาปชฺชติ
วุฏฺฐาเปติ ปโยเค ทุกฺกฏํ วุฏฺฐาปิเต อาปตฺติ ปาจิตฺติยสฺส
ปายนฺตึ วุฏฺฐาเปนฺตี เทฺว อาปตฺติโย อาปชฺชติ
วุฏฺฐาเปติ ปโยเค ทุกฺกฏํ วุฏฺฐาปิเต อาปตฺติ ปาจิตฺติยสฺส
เทฺว วสฺสานิ ฉสุ ธมฺเมสุ อสิกฺขิตสิกฺขํ สิกฺขมานํ
วุฏฺฐาเปนฺตี เทฺว อาปตฺติโย อาปชฺชติ วุฏฺฐาเปติ ปโยเค
ทุกฺกฏํ วุฏฺฐาปิเต อาปตฺติ ปาจิตฺติยสฺส
เทฺว วสฺสานิ ฉสุ ธมฺเมสุ สิกฺขิตสิกฺขํ สิกฺขมานํ
สงฺเฆน อสมฺมตํ วุฏฺฐาเปนฺตี เทฺว อาปตฺติโย อาปชฺชติ วุฏฺฐาเปติ
ปโยเค ทุกฺกฏํ วุฏฺฐาปิเต อาปตฺติ ปาจิตฺติยสฺส
อูนทฺวาทสวสฺสํ คิหิคตํ วุฏฺฐาเปนฺตี เทฺว อาปตฺติโย
อาปชฺชติ วุฏฺฐาเปติ ปโยเค ทุกฺกฏํ วุฏฺฐาปิเต อาปตฺติ ปาจิตฺติยสฺส
ปริปุณฺณทฺวาทสวสฺสํ คิหิคตํ เทฺว วสฺสานิ ฉสุ


ธมฺเมสุ อสิกฺขิตสิกฺขํ วุฏฺฐาเปนฺตี เทฺว อาปตฺติโย อาปชฺชติ
วุฏฺฐาเปติ ปโยเค ทุกฺกฏํ วุฏฺฐาปิเต อาปตฺติ ปาจิตฺติยสฺส
ปริปุณฺณทฺวาทสวสฺสํ คิหิคตํ เทฺว วสฺสานิ ฉสุ ธมฺเมสุ
สิกฺขิตสิกฺขํ สงฺเฆน อสมฺมตํ วุฏฺฐาเปนฺตี เทฺว อาปตฺติโย อาปชฺชติ
วุฏฺฐาเปติ ปโยเค ทุกฺกฏํ วุฏฺฐาปิเต อาปตฺติ ปาจิตฺติยสฺส
สหชีวินึ วุฏฺฐาเปตฺวา เทฺว วสฺสานิ เนว อนุคฺคณฺหนฺตี
นานุคฺคหาเปนฺตี เอกํ อาปตฺตึ อาปชฺชติ ปาจิตฺติยํ
วุฏฺฐาปิตํ ปวตฺตินึ เทฺว วสฺสานิ นานุพนฺธนฺตี เอกํ
อาปตฺตึ อาปชฺชติ ปาจิตฺติยํ
สหชีวินึ วุฏฺฐาเปตฺวา เนว วูปกาเสนฺตี น วูปกาสาเปนฺตี
เอกํ อาปตฺตึ อาปชฺชติ ปาจิตฺติยํ
คพฺภินีวคฺโค สตฺตโม
อูนวีสติวสฺสํ กุมารีภูตํ วุฏฺฐาเปนฺตี เทฺว อาปตฺติโย
อาปชฺชติ วุฏฺฐาเปติ ปโยเค ทุกฺกฏํ วุฏฺฐาปิเต อาปตฺติ
ปาจิตฺติยสฺส
ปริปุณฺณวีสติวสฺสํ กุมารีภูตํ เทฺว วสฺสานิ ฉสุ ธมฺเมสุ
อสิกฺขิตสิกฺขํ วุฏฺฐาเปนฺตี เทฺว อาปตฺติโย อาปชฺชติ วุฏฺฐาเปติ
ปโยเค ทุกฺกฏํ วุฏฺฐาปิเต อาปตฺติ ปาจิตฺติยสฺส
ปริปุณฺณวีสติวสฺสํ กุมารีภูตํ เทฺว วสฺสานิ ฉสุ
ธมฺเมสุ สิกฺขิตสิกฺขํ สงฺเฆน อสมฺมตํ วุฏฺฐาเปนฺตี เทฺว อาปตฺติโย


อาปชฺชติ วุฏฺฐาเปติ ปโยเค ทุกฺกฏํ วุฏฺฐาปิเต อาปตฺติ
ปาจิตฺติยสฺส
อูนทฺวาทสวสฺสา วุฏฺฐาเปนฺตี เทฺว อาปตฺติโย อาปชฺชติ
วุฏฺฐาเปติ ปโยเค ทุกฺกฏํ วุฏฺฐาปิเต อาปตฺติ ปาจิตฺติยสฺส
ปริปุณฺณทฺวาทสวสฺสา สงฺเฆน อสมฺมตา วุฏฺฐาเปนฺตี
เทฺว อาปตฺติโย อาปชฺชติ วุฏฺฐาเปติ ปโยเค ทุกฺกฏํ วุฏฺฐาปิเต
อาปตฺติ ปาจิตฺติยสฺส
อลนฺตาว เต อยฺเย วุฏฺฐาปิเตนาติ วุจฺจมานา สาธูติ
ปฏิสฺสุณิตฺวา ปจฺฉา ขียนธมฺมํ อาปชฺชนฺตี เทฺว อาปตฺติโย
อาปชฺชติ ขียติ ปโยเค ทุกฺกฏํ ขียิเต อาปตฺติ ปาจิตฺติยสฺส
สิกฺขมานํ สเจ เม ตฺวํ อยฺเย จีวรํ ทสฺสสิ
เอวาหนฺตํ วุฏฺฐาเปสฺสามีติ วตฺวา เนว วุฏฺฐาเปนฺตี น วุฏฺฐาปนาย
อุสฺสุกฺกํ กโรนฺตี เอกํ อาปตฺตึ อาปชฺชติ ปาจิตฺติยํ
สิกฺขมานํ สเจ มํ ตฺวํ อยฺเย เทฺว วสฺสานิ
อนุพนฺธิสฺสสิ เอวาหนฺตํ วุฏฺฐาเปสฺสามีติ วตฺวา เนว วุฏฺฐาเปนฺตี
น วุฏฺฐาปนาย อุสฺสุกฺกํ กโรนฺตี เอกํ อาปตฺตึ อาปชฺชติ ปาจิตฺติยํ
ปุริสสํสฏฺฐํ กุมารกสํสฏฺฐํ จณฺฑึ โสกาวสฺสํ สิกฺขมานํ
วุฏฺฐาเปนฺตี เทฺว อาปตฺติโย อาปชฺชติ วุฏฺฐาเปติ ปโยเค
ทุกฺกฏํ วุฏฺฐาปิเต อาปตฺติ ปาจิตฺติยสฺส
มาตาปิตูหิ วา สามิเกน วา อนนุญฺญาตํ สิกฺขมานํ


วุฏฺฐาเปนฺตี เทฺว อาปตฺติโย อาปชฺชติ วุฏฺฐาเปติ ปโยเค
ทุกฺกฏํ วุฏฺฐาปิเต อาปตฺติ ปาจิตฺติยสฺส
ปาริวาสิกจฺฉนฺททาเนน สิกฺขมานํ วุฏฺฐาเปนฺตี เทฺว
อาปตฺติโย อาปชฺชติ วุฏฺฐาเปติ ปโยเค ทุกฺกฏํ วุฏฺฐาปิเต
อาปตฺติ ปาจิตฺติยสฺส
อนุวสฺสํ วุฏฺฐาเปนฺตี เทฺว อาปตฺติโย อาปชฺชติ
วุฏฺฐาเปติ ปโยเค ทุกฺกฏํ วุฏฺฐาปิเต อาปตฺติ ปาจิตฺติยสฺส
เอกํ วสฺสํ เทฺว วุฏฺฐาเปนฺตี เทฺว อาปตฺติโย
อาปชฺชติ วุฏฺฐาเปติ ปโยเค ทุกฺกฏํ วุฏฺฐาปิเต อาปตฺติ
ปาจิตฺติยสฺส
กุมารีภูตวคฺโค อฏฺฐโม
ฉตฺตุปาหนํ ธาเรนฺตี เทฺว อาปตฺติโย อาปชฺชติ
ธาเรติ ปโยเค ทุกฺกฏํ ธาริเต อาปตฺติ ปาจิตฺติยสฺส
ยาเนน ยายนฺตี เทฺว อาปตฺติโย อาปชฺชติ ยายติ
ปโยเค ทุกฺกฏํ ยายิเต อาปตฺติ ปาจิตฺติยสฺส
สงฺฆาณึ ธาเรนฺตี เทฺว อาปตฺติโย อาปชฺชติ ธาเรติ
ปโยเค ทุกฺกฏํ ธาริเต อาปตฺติ ปาจิตฺติยสฺส
อิตฺถาลงฺการํ ธาเรนฺตี เทฺว อาปตฺติโย อาปชฺชติ
ธาเรติ ปโยเค ทุกฺกฏํ ธาริเต อาปตฺติ ปาจิตฺติยสฺส
คนฺธวณฺณเกน นฺหายนฺตี เทฺว อาปตฺติโย อาปชฺชติ


นฺหายติ ปโยเค ทุกฺกฏํ นฺหานปริโยสาเน อาปตฺติ ปาจิตฺติยสฺส
วาสิตเกน ปิญฺญาเกน นฺหายนฺตี เทฺว อาปตฺติโย
อาปชฺชติ นฺหายติ ปโยเค ทุกฺกฏํ นฺหานปริโยสาเน อาปตฺติ
ปาจิตฺติยสฺส
ภิกฺขุนิยา อุมฺมทฺทาเปนฺตี ปริมทฺทาเปนฺตี เทฺว
อาปตฺติโย อาปชฺชติ อุมฺมทฺทาเปติ ปโยเค ทุกฺกฏํ อุมฺมทฺทิเต
อาปตฺติ ปาจิตฺติยสฺส
สิกฺขมานาย อุมฺมทฺทาเปนฺตี ปริมทฺทาเปนฺตี เทฺว
อาปตฺติโย อาปชฺชติ อุมฺมทฺทาเปติ ปโยเค ทุกฺกฏํ อุมฺมทฺทิเต
อาปตฺติ ปาจิตฺติยสฺส
สามเณริยา อุมฺมทฺทาเปนฺตี ปริมทฺทาเปนฺตี เทฺว
อาปตฺติโย อาปชฺชติ อุมฺมทฺทาเปติ ปโยเค ทุกฺกฏํ อุมฺมทฺทิเต
อาปตฺติ ปาจิตฺติยสฺส คิหินิยา อุมฺมทฺทาเปนฺตี ปริมทฺทาเปนฺตี
เทฺว อาปตฺติโย อาปชฺชติ อุมฺมทฺทาเปติ ปโยเค ทุกฺกฏํ
อุมฺมทฺทิเต อาปตฺติ ปาจิตฺติยสฺส ภิกฺขุสฺส ปุรโต อนาปุจฺฉา
อาสเน นิสีทนฺตี เทฺว อาปตฺติโย อาปชฺชติ นิสีทติ ปโยเค
ทุกฺกฏํ นิสินฺเน อาปตฺติ ปาจิตฺติยสฺส
อโนกาสกตํ ภิกฺขุํ ปญฺหํ ปุจฺฉนฺตี เทฺว อาปตฺติโย
อาปชฺชติ ปุจฺฉติ ปโยเค ทุกฺกฏํ ปุจฺฉิเต อาปตฺติ ปาจิตฺติยสฺส
อสงฺกจฺฉิกา คามํ ปวิสนฺตี เทฺว อาปตฺติโย อาปชฺชติ


ปฐมํ ปาทํ ปริกฺเขปํ อติกฺกาเมติ อาปตฺติ ทุกฺกฏสฺส ทุติยํ
ปาทํ อติกฺกาเมติ อาปตฺติ ปาจิตฺติยสฺส
ฉตฺตุปาหนวคฺโค นวโม
นววคฺคา ขุทฺทกา นิฏฺฐิตา
สปฺปึ วิญฺญาเปตฺวา ภุญฺชนฺตี เทฺว อาปตฺติโย อาปชฺชติ
ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ปาฏิเทสนียสฺส
เตลํ วิญฺญาเปตฺวา ภุญฺชนฺตี เทฺว อาปตฺติโย อาปชฺชติ
ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ปาฏิเทสนียสฺส
มธุํ วิญฺญาเปตฺวา ภุญฺชนฺตี เทฺว อาปตฺติโย อาปชฺชติ
ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ปาฏิเทสนียสฺส
ผาณิตํ วิญฺญาเปตฺวา ภุญฺชนฺตี เทฺว อาปตฺติโย
อาปชฺชติ ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส
อชฺโฌหาเร อชฺโฌหาเร อาปตฺติ ปาฏิเทสนียสฺส
มจฺฉํ วิญฺญาเปตฺวา ภุญฺชนฺตี เทฺว อาปตฺติโย อาปชฺชติ
ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ปาฏิเทสนียสฺส
มํสํ วิญฺญาเปตฺวา ภุญฺชนฺตี เทฺว อาปตฺติโย อาปชฺชติ


ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ปาฏิเทสนียสฺส
ขีรํ วิญฺญาเปตฺวา ภุญฺชนฺตี เทฺว อาปตฺติโย อาปชฺชติ
ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ปาฏิเทสนียสฺส
ทธึ วิญฺญาเปตฺวา ภุญฺชนฺตี เทฺว อาปตฺติโย อาปชฺชติ
ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ปาฏิเทสนียสฺส
อฏฺฐ ปาฏิเทสนียา นิฏฺฐิตา
กตาปตฺติวารํ นิฏฺฐิตํ ทุติยํ
อวสฺสุตาย ภิกฺขุนิยา อวสฺสุตสฺส ปุริสปุคฺคลสฺส กายสํสคฺคํ
สาทิยนฺติยา อาปตฺติโย จตุนฺนํ วิปตฺตีนํ กติ วิปตฺติโย
ภชนฺติ อวสฺสุตาย ภิกฺขุนิยา อวสฺสุตสฺส ปุริสปุคฺคลสฺส กายสํสคฺคํ
สาทิยนฺติยา อาปตฺติโย จตุนฺนํ วิปตฺตีนํ เทฺว วิปตฺติโย
ภชนฺติ สิยา สีลวิปตฺตึ สิยา อาจารวิปตฺตึ เป
ทธึ วิญฺญาเปตฺวา ภุญฺชนฺติยา อาปตฺติโย จตุนฺนํ
วิปตฺตีนํ กติ วิปตฺติโย ภชนฺติ ทธึ วิญฺญาเปตฺวา ภุญฺชนฺติยา
อาปตฺติโย จตุนฺนํ วิปตฺตีนํ เอกํ วิปตฺตึ ภชนฺติ อาจารวิปตฺตึ
วิปตฺติวารํ นิฏฺฐิตํ ตติยํ
อวสฺสุตาย ภิกฺขุนิยา อวสฺสุตสฺส ปุริสปุคฺคลสฺส


กายสํสคฺคํ สาทิยนฺติยา อาปตฺติโย สตฺตนฺนํ อาปตฺติกฺขนฺธานํ กตีหิ
อาปตฺติกฺขนฺเธหิ สงฺคหิตา อวสฺสุตาย ภิกฺขุนิยา อวสฺสุตสฺส
ปุริสปุคฺคลสฺส กายสํสคฺคํ สาทิยนฺติยา อาปตฺติโย สตฺตนฺนํ อาปตฺติกฺขนฺธานํ
ตีหิ อาปตฺติกฺขนฺเธหิ สงฺคหิตา สิยา ปาราชิกาปตฺติกฺขนฺเธน
สิยา ถุลฺลจฺจยาปตฺติกฺขนฺเธน สิยา ทุกฺกฏาปตฺติกฺขนฺเธน
เป
ทธึ วิญฺญาเปตฺวา ภุญฺชนฺติยา อาปตฺติโย สตฺตนฺนํ
อาปตฺติกฺขนฺธานํ กตีหิ อาปตฺติกฺขนฺเธหิ สงฺคหิตา ทธึ วิญฺญาเปตฺวา
ภุญฺชนฺติยา อาปตฺติโย สตฺตนฺนํ อาปตฺติกฺขนฺธานํ ทฺวีหิ
อาปตฺติกฺขนฺเธหิ สงฺคหิตา สิยา ปาฏิเทสนียาปตฺติกฺขนฺเธน สิยา
ทุกฺกฏาปตฺติกฺขนฺเธน
สงฺคหวารํ นิฏฺฐิตํ จตุตฺถํ
อวสฺสุตาย ภิกฺขุนิยา อวสฺสุตสฺส ปุริสปุคฺคลสฺส กายสํสคฺคํ
สาทิยนฺติยา อาปตฺติโย ฉนฺนํ อาปตฺติสมุฏฺฐานานํ กตีหิ
สมุฏฺฐาเนหิ สมุฏฺฐหนฺติ อวสฺสุตาย ภิกฺขุนิยา อวสฺสุตสฺส
ปุริสปุคฺคลสฺส กายสํสคฺคํ สาทิยนฺติยา อาปตฺติโย ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐหนฺติ กายโต จ จิตฺตโต
จ สมุฏฺฐหนฺติ น วาจโต เป
ทธึ วิญฺญาเปตฺวา ภุญฺชนฺติยา อาปตฺติโย ฉนฺนํ
อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐหนฺติ ทธึ


วิญฺญาเปตฺวา ภุญฺชนฺติยา อาปตฺติโย ฉนฺนํ อาปตฺติสมุฏฺฐานานํ จตูหิ
สมุฏฺฐาเนหิ สมุฏฺฐหนฺติ สิยา กายโต สมุฏฺฐหนฺติ น วาจโต
น จิตฺตโต สิยา กายโต จ วาจโต จ สมุฏฺฐหนฺติ น วาจโต
จิตฺตโต สิยา กายโต จ จิตฺตโต จ สมุฏฺฐหนฺติ น วาจโต
สิยา กายโต จ วาจโต จ จิตฺตโต จ สมุฏฺฐหนฺติ
สมุฏฺฐานวารํ นิฏฺฐิตํ ปญฺจมํ
อวสฺสุตาย ภิกฺขุนิยา อวสฺสุตสฺส ปุริสปุคฺคลสฺส กายสํสคฺคํ
สาทิยนฺติยา อาปตฺติโย จตุนฺนํ อธิกรณานํ กตมํ อธิกรณํ
อวสฺสุตาย ภิกฺขุนิยา อวสฺสุตสฺส ปุริสปุคฺคลสฺส กายสํสคฺคํ
สาทิยนฺติยา อาปตฺติโย จตุนฺนํ อธิกรณานํ อาปตฺตาธิกรณํ เป
ทธึ วิญฺญาเปตฺวา ภุญฺชนฺติยา อาปตฺติโย จตุนฺนํ
อธิกรณานํ กตมํ อธิกรณํ ทธึ วิญฺญาเปตฺวา ภุญฺชนฺติยา
อาปตฺติโย จตุนฺนํ อธิกรณานํ อาปตฺตาธิกรณํ
อธิกรณวารํ นิฏฺฐิตํ ฉฏฺฐํ
อวสฺสุตาย ภิกฺขุนิยา อวสฺสุตสฺส ปุริสปุคฺคลสฺส กายสํสคฺคํ
สาทิยนฺติยา อาปตฺติโย สตฺตนฺนํ สมถานํ กตีหิ สมเถหิ
สมฺมนฺติ อวสฺสุตาย ภิกฺขุนิยา อวสฺสุตสฺส ปุริสปุคฺคลสฺส
กายสํสคฺคํ สาทิยนฺติยา อาปตฺติโย สตฺตนฺนํ สมถานํ ตีหิ สมเถหิ
สมฺมนฺติ สิยา สมฺมุขาวินเยน จ ปฏิญฺญาตกรเณน จ สิยา
สมฺมุขาวินเยน จ ติณวตฺถารเกน จ เป


ทธึ วิญฺญาเปตฺวา ภุญฺชนฺติยา อาปตฺติโย สตฺตนฺนํ
สมถานํ กตีหิ สมเถหิ สมฺมนฺติ ทธึ วิญฺญาเปตฺวา ภุญฺชนฺติยา
อาปตฺติโย สตฺตนฺนํ สมถานํ ตีหิ สมเถหิ สมฺมนฺติ สิยา
สมฺมุขาวินเยน จ ปฏิญฺญาตกรเณน จ สิยา สมฺมุขาวินเยน จ
ติณวตฺถารเกน จ
สมถวารํ นิฏฺฐิตํ สตฺตมํ
อวสฺสุตา ภิกฺขุนี อวสฺสุตสฺส ปุริสปุคฺคลสฺส กายสํสคฺคํ
สาทิยนฺตี กติ อาปตฺติโย อาปชฺชติ อวสฺสุตา ภิกฺขุนี อวสฺสุตสฺส
ปุริสปุคฺคลสฺส กายสํสคฺคํ สาทิยนฺตี ติสฺโส อาปตฺติโย อาปชฺชติ
อธกฺขกํ อุพฺภชานุมณฺฑลํ คหณํ สาทิยติ อาปตฺติ ปาราชิกสฺส
อุพฺภกฺขกํ อโธชานุมณฺฑลํ คหณํ สาทิยติ อาปตฺติ ถุลฺลจฺจยสฺส
กายปฏิพทฺธํ คหณํ สาทิยติ อาปตฺติ ทุกฺกฏสฺส อวสฺสุตา
ภิกฺขุนี อวสฺสุตสฺส ปุริสปุคฺคลสฺส กายสํสคฺคํ สาทิยนฺตี อิมา
ติสฺโส อาปตฺติโย อาปชฺชติ ตา อาปตฺติโย จตุนฺนํ วิปตฺตีนํ
กติ วิปตฺติโย ภชนฺติ สตฺตนฺนํ อาปตฺติกฺขนฺธานํ กตีหิ อาปตฺติกฺขนฺเธหิ
สงฺคติตา ฉนฺนํ อาปตฺติสมุฏฺฐานานํ กตีหิ สมุฏฺฐาเนหิ
สมุฏฺฐหนฺติ จตุนฺนํ อธิกรณานํ กตมํ อธิกรณํ สตฺตนฺนํ
สมถานํ กตีหิ สมเถหิ สมฺมนฺติ ตา อาปตฺติโย จตุนฺนํ
วิปตฺตีนํ เทฺว วิปตฺติโย ภชนฺติ สิยา สีลวิปตฺตึ สิยา
อาจารวิปตฺตึ สตฺตนฺนํ อาปตฺติกฺขนฺธานํ ตีหิ อาปตฺติกฺขนฺเธหิ สงฺคหิตา


สิยา ปาราชิกาปตฺติกฺขนฺเธน สิยา ถุลฺลจฺจยาปตฺติกฺขนฺเธน สิยา
ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ เอเกน
สมุฏฺฐาเนน สมุฏฺฐหนฺติ กายโต จ จิตฺตโต จ สมุฏฺฐหนฺติ น
วาจโต จตุนฺนํ อธิกรณานํ อาปตฺตาธิกรณํ สตฺตนฺนํ
สมถานํ ตีหิ สมเถหิ สมฺมนฺติ สิยา สมฺมุขาวินเยน จ ปฏิญฺญาตกรเณน
จ สิยา สมฺมุขาวินเยน จ ติณวตฺถารเกน จ เป
ทธึ วิญฺญาเปตฺวา ภุญฺชนฺตี กติ อาปตฺติโย อาปชฺชติ
ทธึ วิญฺญาเปตฺวา ภุญฺชนฺตี เทฺว อาปตฺติโย อาปชฺชติ ภุญฺชิสฺสามีติ
ปฏิคฺคณฺหาติ อาปตฺติ ทุกฺกฏสฺส อชฺโฌหาเร อชฺโฌหาเร
อาปตฺติ ปาฏิเทสนียสฺส ทธึ วิญฺญาเปตฺวา ภุญฺชนฺตี อิมา เทฺว
อาปตฺติโย อาปชฺชติ ตา อาปตฺติโย จตุนฺนํ วิปตฺตีนํ กติ
วิปตฺติโย ภชนฺติ สตฺตนฺนํ อาปตฺติกฺขนฺธานํ กตีหิ อาปตฺติกฺขนฺเธหิ
สงฺคหิตา ฉนฺนํ อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐหนฺติ
จตุนฺนํ อธิกรณานํ กตมํ อธิกรณํ สตฺตนฺนํ สมถานํ
กตีหิ สมเถหิ สมฺมนฺติ ตา อาปตฺติโย จตุนฺนํ วิปตฺตีนํ เอกํ
วิปตฺตึ ภชนฺติ อาจารวิปตฺตึ สตฺตนฺนํ อาปตฺติกฺขนฺธานํ ทฺวีหิ
อาปตฺติกฺขนฺเธหิ สงฺคหิตา สิยา ปาฏิเทสนียาปตฺติกฺขนฺเธน สิยา
ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ
สมุฏฺฐหนฺติ สิยา กายโต สมุฏฺฐหนฺติ น วาจโต น จิตฺตโต
สิยา กายโต จ วาจโต จ สมุฏฺฐหนฺติ น จิตฺตโต สิยา


กายโต จ จิตฺตโต จ สมุฏฺฐหนฺติ น วาจโต สิยา กายโต
จ วาจโต จ จิตฺตโต จ สมุฏฺฐหนฺติ จตุนฺนํ อธิกรณานํ
อาปตฺตาธิกรณํ สตฺตนฺนํ สมถานํ ตีหิ สมเถหิ สมฺมนฺติ สิยา
สมฺมุขาวินเยน จ ปฏิญฺญาตกรเณน จ สิยา สมฺมุขาวินเยน จ
ติณวตฺถารเกน จ
สมุจฺจยวารํ นิฏฺฐิตํ อฏฺฐมํ
ยนฺเตน ภควตา ชานตา ปสฺสตา อรหตา
สมฺมาสมฺพุทฺเธน กายสํสคฺคํ สาทิยนปจฺจยา ปาราชิกํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ สุนฺทรีนนฺทํ ภิกฺขุนึ
อารพฺภ กิสฺมึ วตฺถุสฺมินฺติ สุนฺทรีนนฺทา ภิกฺขุนี อวสฺสุตา
อวสฺสุตสฺส ปุริสปุคฺคลสฺส กายสํสคฺคํ สาทิยิ ตสฺมึ วตฺถุสฺมึ
อตฺถิ ตตฺถ ปญฺญตฺติ อนุปฺปญฺญตฺติ อนุปฺปนฺนปญฺญตฺตีติ
เอกา ปญฺญตฺติ อนุปฺปญฺญตฺติ อนุปฺปนฺนปญฺญตฺติ ตสฺมึ นตฺถิ
สพฺพตฺถ ปญฺญตฺติ ปเทสปญฺญตฺตีติ สพฺพตฺถ ปญฺญตฺติ
สาธารณปญฺญตฺติ อสาธารณปญฺญตฺตีติ อสาธารณปญฺญตฺติ
เอกโตปญฺญตฺติ อุภโตปญฺญตฺตีติ เอกโตปญฺญตฺติ จตุนฺนํ
ปาติโมกฺขุทฺเทสานํ กตฺโถคธํ กตฺถ ปริยาปนฺนนฺติ นิทาโนคธํ
นิทานปริยาปนฺนํ กตเมน อุทฺเทเสน อุทฺเทสํ อาคจฺฉตีติ
ทุติเยน อุทฺเทเสน อุทฺเทสํ อาคจฺฉติ จตุนฺนํ วิปตฺตีนํ กตมา
วิปตฺตีติ สีลวิปตฺติ สตฺตนฺนํ อาปตฺติกฺขนฺธานํ กตโม



อาปตฺติกฺขนฺโธติ ปาราชิกาปตฺติกฺขนฺโธ ฉนฺนํ อาปตฺติสมุฏฺฐานานํ
กตีหิ สมุฏฺฐาเนหิ สมุฏฺฐาตีติ เอเกน สมุฏฺฐาเนน
สมุฏฺฐาติ กายโต จ จิตฺตโต จ สมุฏฺฐาติ น วาจโต เป
เกนาภฏนฺติ ปรมฺปราภฏํ เป
วชฺชปฏิจฺฉาทนปจฺจยา ปาราชิกํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ถุลฺลนนฺทํ ภิกฺขุนึ
อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี ชานํ ปาราชิกํ
ธมฺมํ อชฺฌาปนฺนํ ภิกฺขุนึ เนว อตฺตนา ปฏิโจเทสิ น คณสฺส
อาโรเจสิ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ ธุรนิกฺเขเป
ยาวตติยํ สมนุภาสนาย นปฺปฏินิสฺสชฺชนปจฺจยา ปาราชิกํ
กตฺถ ปญฺญตฺตนฺติ สาวตฺถิยา ปญฺญตฺตํ กํ อารพฺภาติ
ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา
ภิกฺขุนี สมคฺเคน สงฺเฆน อุกฺขิตฺตํ อริฏฺฐํ ภิกฺขุํ คทฺธพาธิปุพฺพํ
อนุวตฺติ ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐาติ ธุรนิกฺเขเป
อฏฺฐมํ วตฺถุํ ปริปูรณปจฺจยา ปาราชิกํ กตฺถ ปญฺญตฺตนฺติ
สาวตฺถิยา ปญฺญตฺตํ กํ อารพฺภาติ ฉพฺพคฺคิยา ภิกฺขุนิโย
อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย อฏฺฐมํ
วตฺถุํ ปริปูเรสุํ ตสฺมึ วตฺถุสฺมึ เอกา ปญฺญตฺติ ฉนฺนํ



อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ ธุรนิกฺเขเป
ปาราชิกา นิฏฺฐิตา
ยนฺเตน ภควตา ชานตา ปสฺสตา อรหตา
สมฺมาสมฺพุทฺเธน อุสูยวาทิกาย ภิกฺขุนิยา อฏฺฏกรณปจฺจยา
สงฺฆาทิเสโส กตฺถ ปญฺญตฺโตติ สาวตฺถิยา ปญฺญตฺโต กํ อารพฺภาติ
ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี
อุสูยวาทิกา วิหริ ตสฺมึ วตฺถุสฺมึ อตฺถิ ตตฺถ ปญฺญตฺติ
อนุปฺปญฺญตฺติ อนุปฺปนฺนปญฺญตฺตีติ เอกา ปญฺญตฺติ อนุปฺปญฺญตฺติ
อนุปฺปนฺนปญฺญตฺติ ตสฺมึ นตฺถิ สพฺพตฺถปญฺญตฺติ ปเทสปญฺญตฺตีติ
สพฺพตฺถปญฺญตฺติ สาธารณปญฺญตฺติ อสาธารณปญฺญตฺตีติ
อสาธารณปญฺญตฺติ เอกโตปญฺญตฺติ อุภโตปญฺญตฺตีติ
เอกโตปญฺญตฺติ จตุนฺนํ ปาติโมกฺขุทฺเทสานํ กตฺโถคธํ กตฺถ
ปริยาปนฺนนฺติ นิทาโนคธํ นิทานปริยาปนฺนํ กตเมน อุทฺเทเสน
อุทฺเทสํ อาคจฺฉตีติ ตติเยน อุทฺเทเสน อุทฺเทสํ อาคจฺฉติ
จตุนฺนํ วิปตฺตีนํ กตมา วิปตฺตีติ สีลวิปตฺติ สตฺตนฺนํ
อาปตฺติกฺขนฺธานํ กตโม อาปตฺติกฺขนฺโธติ สงฺฆาทิเสสาปตฺติกฺขนฺโธ
ฉนฺนํ อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐาตีติ
ทฺวีหิ สมุฏฺฐาเนหิ สมุฏฺฐาติ สิยา กายโต จ วาจโต จ
สมุฏฺฐาติ น จิตฺตโต สิยา กายโต จ วาจโต จ จิตฺตโต
จ สมุฏฺฐาติ เป เกนาภฏนฺติ ปรมฺปราภฏํ




ยนฺเตน ภควตา ชานตา ปสฺสตา อรหตา สมฺมาสมฺพุทฺเธน
โจรึ วุฏฺฐาปนปจฺจยา สงฺฆาทิเสโส กตฺถ ปญฺญตฺโตติ
สาวตฺถิยา ปญฺญตฺโต กํ อารพฺภาติ ถุลฺลนนฺทํ ภิกฺขุนึ
อารพฺภ กิสฺมึ วตฺถุสฺมินฺติ ถุลฺลนนฺทา ภิกฺขุนี โจรึ วุฏฺฐาเปสิ
ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ทฺวีหิ สมุฏฺฐาเนหิ สมุฏฺฐาติ สิยา วาจโต จ จิตฺตโต จ
สมุฏฺฐาติ น กายโต สิยา กายโต จ วาจโต จ จิตฺตโต
จ สมุฏฺฐาติ
เอกา คามนฺตรํ คมนปจฺจยา สงฺฆาทิเสโส กตฺถ
ปญฺญตฺโตติ สาวตฺถิยา ปญฺญตฺโต กํ อารพฺภาติ อญฺญตรํ
ภิกฺขุนึ อารพฺภ กิสฺมึ วตฺถุสฺมินฺติ อญฺญตรา ภิกฺขุนี เอกา
คามนฺตรํ คจฺฉิ ตสฺมึ วตฺถุสฺมึ เอกา ปญฺญตฺติ ติสฺโส
อนุปฺปญฺญตฺติโย ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ปฐมปาราชิเก
สมคฺเคน สงฺเฆน อุกฺขิตฺตํ ภิกฺขุนึ ธมฺเมน วินเยน
สตฺถุสาสเนน อนปโลเกตฺวา การกสงฺฆํ อนญฺญาย คณสฺส ฉนฺทํ
โอสารณปจฺจยา สงฺฆาทิเสโส กตฺถ ปญฺญตฺโตติ สาวตฺถิยา
ปญฺญตฺโต กํ อารพฺภาติ ถุลฺลนนฺทํ ภิกฺขุนึ อารพฺภ
กิสฺมึ วตฺถุสฺมินฺติ ถุลฺลนนฺทา ภิกฺขุนี สมคฺเคน สงฺเฆน อุกฺขิตฺตํ
ภิกฺขุนึ ธมฺเมน วินเยน สตฺถุสาสเนน อนปโลเกตฺวา การกสงฺฆํ



อนญฺญาย คณสฺส ฉนฺทํ โอสาเรสิ ตสฺมึ วตฺถุสฺมึ เอกา
ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ธุรนิกฺเขเป
อวสฺสุตาย ภิกฺขุนิยา อวสฺสุตสฺส ปุริสปุคฺคลสฺส หตฺถโต
ขาทนียํ วา โภชนียํ วา สหตฺถา ปฏิคฺคเหตฺวา ภุญฺชนปจฺจยา
สงฺฆาทิเสโส กตฺถ ปญฺญตฺโตติ สาวตฺถิยา ปญฺญตฺโต กํ
อารพฺภาติ สุนฺทรีนนฺทํ ภิกฺขุนึ อารพฺภ กิสฺมึ วตฺถุสฺมินฺติ
สุนฺทรีนนฺทา ภิกฺขุนี อวสฺสุตา อวสฺสุตสฺส ปุริสปุคฺคลสฺส หตฺถโต
อามิสํ ปฏิคฺคเหสิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ ปฐมปาราชิเก
กินฺเต อยฺเย เอโส ปุริสปุคฺคโล กริสฺสติ อวสฺสุโต
วา อนวสฺสุโต วา ยโต ตฺวํ อนวสฺสุตา อิงฺฆยฺเย ยนฺเต
เอโส ปุริสปุคฺคโล เทติ ขาทนียํ วา โภชนียํ วา ตํ ตฺวํ
สหตฺถา ปฏิคฺคเหตฺวา ขาท วา ภุญฺช วาติ อุยฺโยชนปจฺจยา
สงฺฆาทิเสโส กตฺถ ปญฺญตฺโตติ สาวตฺถิยา ปญฺญตฺโต กํ
อารพฺภาติ อญฺญตรํ ภิกฺขุนึ อารพฺภ กิสฺมึ วตฺถุสฺมินฺติ
อญฺญตรา ภิกฺขุนี กินฺเต อยฺเย เอโส ปุริสปุคฺคโล กริสฺสติ
อวสฺสุโต วา อนวสฺสุโต วา ยโต ตฺวํ อนวสฺสุตา อิงฺฆยฺเย
ยนฺเต เอโส ปุริสปุคฺคโล เทติ ขาทนียํ วา โภชนียํ วา ตํ
ตฺวํ สหตฺถา ปฏิคฺคเหตฺวา ขาท วา ภุญฺช วาติ อุยฺโยเชสิ


ตสฺมึ วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐาติ
กุปิตาย ภิกฺขุนิยา ยาวตติยํ สมนุภาสนาย
นปฺปฏินิสฺสชฺชนปจฺจยา สงฺฆาทิเสโส กตฺถ ปญฺญตฺโตติ สาวตฺถิยา
ปญฺญตฺโต กํ อารพฺภาติ จณฺฑกาลึ ภิกฺขุนึ อารพฺภ
กิสฺมึ วตฺถุสฺมินฺติ จณฺฑกาลี ภิกฺขุนี กุปิตา อนตฺตมนา เอวํ อวจ
พุทฺธํ ปจฺจาจิกฺขามิ ธมฺมํ ปจฺจาจิกฺขามิ สงฺฆํ ปจฺจาจิกฺขามิ
สิกฺขํ ปจฺจาจิกฺขามีติ ตสฺมึ วตฺถุสฺมึ เอกา ปญฺญตฺติ
ฉนฺนํ อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ
ธุรนิกฺเขเป
กิสฺมิญฺจิเทว อธิกรเณ ปจฺฉากตาย กุปิตาย ภิกฺขุนิยา
ยาวตติยํ สมนุภาสนาย นปฺปฏินิสฺสชฺชนปจฺจยา สงฺฆาทิเสโส กตฺถ
ปญฺญตฺโตติ สาวตฺถิยา ปญฺญตฺโต กํ อารพฺภาติ จณฺฑกาลึ
ภิกฺขุนึ อารพฺภ กิสฺมึ วตฺถุสฺมินฺติ จณฺฑกาลี ภิกฺขุนี
กิสฺมิญฺจิเทว อธิกรเณ ปจฺฉากตา กุปิตา อนตฺตมนา เอวํ อวจ
ฉนฺทคามินิโย จ ภิกฺขุนิโย โทสคามินิโย จ ภิกฺขุนิโย โมหคามินิโย
จ ภิกฺขุนิโย ภยคามินิโย จ ภิกฺขุนิโยติ ตสฺมึ วตฺถุสฺมึ
เอกา ปญฺญตฺติ ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ ธุรนิกฺเขเป
สํสฏฺฐานํ ภิกฺขุนีนํ ยาวตติยํ สมนุภาสนาย



นปฺปฏินิสฺสชฺชนปจฺจยา สงฺฆาทิเสโส กตฺถ ปญฺญตฺโตติ สาวตฺถิยา
ปญฺญตฺโต กํ อารพฺภาติ สมฺพหุลา ภิกฺขุนิโย อารพฺภ
กิสฺมึ วตฺถุสฺมินฺติ สมฺพหุลา ภิกฺขุนิโย สํสฏฺฐา วิหรึสุ ตสฺมึ
วตฺถุสฺมึ เอกา ปญฺญตฺติ ฉนฺนํ อาปตฺติสมุฏฺฐานานํ เอเกน
สมุฏฺฐาเนน สมุฏฺฐาติ ธุรนิกฺเขเป
สํสฏฺฐา วยฺเย ตุเมฺห วิหรถ มา ตุเมฺห นานา วิหริตฺถาติ
อุยฺโยเชนฺติยา ยาวตติยํ สมนุภาสนาย นปฺปฏินิสฺสชฺชนปจฺจยา
สงฺฆาทิเสโส กตฺถ ปญฺญตฺโตติ สาวตฺถิยา ปญฺญตฺโต กํ
อารพฺภาติ ถุลฺลนนฺทํ ภิกฺขุนึ อารพฺภ กิสฺมึ วตฺถุสฺมินฺติ
ถุลฺลนนฺทา ภิกฺขุนี สํสฏฺฐา วยฺเย ตุเมฺห วิหรถ มา ตุเมฺห นานา
วิหริตฺถาติ อุยฺโยเชสิ ตสฺมึ วตฺถุสฺมึ เอกา ปญฺญตฺติ ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐาติ ธุรนิกฺเขเป เป
ทธึ วิญฺญาเปตฺวา ภุญฺชนปจฺจยา ปาฏิเทสนียํ กตฺถ
ปญฺญตฺตนฺติ สาวตฺถิยา ปญฺญตฺตํ กํ อารพฺภาติ ฉพฺพคฺคิยา
ภิกฺขุนิโย อารพฺภ กิสฺมึ วตฺถุสฺมินฺติ ฉพฺพคฺคิยา ภิกฺขุนิโย
ทธึ วิญฺญาเปตฺวา ภุญฺชึสุ ตสฺมึ วตฺถุสฺมึ เอกา ปญฺญตฺติ
เอกา อนุปฺปญฺญตฺติ ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ
สมุฏฺฐาติ สิยา กายโต สมุฏฺฐาติ น วาจโต น จิตฺตโต
สิยา กายโต จ วาจโต จ สมุฏฺฐาติ น จิตฺตโต สิยา
กายโต จ จิตฺตโต จ สมุฏฺฐาติ น วาจโต สิยา กายโต


จ วาจโต จ จิตฺตโต จ สมุฏฺฐาติ
กตฺถปญฺญตฺติวารํ นิฏฺฐิตํ ปฐมํ
กายสํสคฺคํ สาทิยนปจฺจยา กติ อาปตฺติโย อาปชฺชติ
กายสํสคฺคํ สาทิยนปจฺจยา ปญฺจ อาปตฺติโย อาปชฺชติ อวสฺสุตา
ภิกฺขุนี อวสฺสุตสฺส ปุริสปุคฺคลสฺส อธกฺขกํ อุพฺภชานุมณฺฑลํ คหณํ
สาทิยติ อาปตฺติ ปาราชิกสฺส ภิกฺขุ กาเยน กายํ อามสติ
อาปตฺติ สงฺฆาทิเสสสฺส กาเยน กายปฏิพทฺธํ อามสติ อาปตฺติ
ถุลฺลจฺจยสฺส กายปฏิพทฺเธน กายปฏิพทฺธํ อามสติ อาปตฺติ
ทุกฺกฏสฺส องฺคุลิปโตทเก ปาจิตฺติยํ กายสํสคฺคํ สาทิยนปจฺจยา
อิมา ปญฺจ อาปตฺติโย อาปชฺชติ
วชฺชํ ปฏิจฺฉาทนปจฺจยา กติ อาปตฺติโย อาปชฺชติ
วชฺชํ ปฏิจฺฉาทนปจฺจยา จตสฺโส อาปตฺติโย อาปชฺชติ ภิกฺขุนี
ชานปาราชิกํ ธมฺมํ อชฺฌาปนฺนํ ปฏิจฺฉาเทติ อาปตฺติ ปาราชิกสฺส
เวมติกา ปฏิจฺฉาเทติ อาปตฺติ ถุลฺลจฺจยสฺส ภิกฺขุ สงฺฆาทิเสสํ
ปฏิจฺฉาเทติ อาปตฺติ ปาจิตฺติยสฺส อาจารวิปตฺตึ ปฏิจฺฉาเทติ
อาปตฺติ ทุกฺกฏสฺส วชฺชปฏิจฺฉาทนปจฺจยา อิมา จตสฺโส
อาปตฺติโย อาปชฺชติ
ยาวตติยํ สมนุภาสนาย นปฺปฏินิสฺสชฺชนปจฺจยา กติ
อาปตฺติโย อาปชฺชติ ยาวตติยํ สมนุภาสนาย นปฺปฏินิสฺสชฺชนปจฺจยา
ปญฺจ อาปตฺติโย อาปชฺชติ อุกฺขิตฺตานุวตฺติกา ภิกฺขุนี



ยาวตติยํ สมนุภาสนาย นปฺปฏินิสฺสชฺชติ ญตฺติยา ทุกฺกฏํ ทฺวีหิ
กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ ปาราชิกสฺส
เภทานุวตฺติกา ภิกฺขุนี ยาวตติยํ สมนุภาสนาย นปฺปฏินิสฺสชฺชติ
อาปตฺติ สงฺฆาทิเสสสฺส ปาปิกาย ทิฏฺฐิยา ยาวตติยํ
สมนุภาสนาย นปฺปฏินิสฺสชฺชติ อาปตฺติ ปาจิตฺติยสฺส ยาวตติยํ
สมนุภาสนาย นปฺปฏินิสฺสชฺชนปจฺจยา อิมา ปญฺจ อาปตฺติโย
อาปชฺชติ
อฏฺฐมํ วตฺถุํ ปริปูรณปจฺจยา กติ อาปตฺติโย อาปชฺชติ
อฏฺฐมํ วตฺถุํ ปริปูรณปจฺจยา ติสฺโส อาปตฺติโย อาปชฺชติ
ปุริเสน อิตฺถนฺนามํ อาคจฺฉาติ วุตฺตา คจฺฉติ อาปตฺติ ทุกฺกฏสฺส
ปุริสสฺส หตฺถปาสํ โอกฺกนฺตมตฺเต อาปตฺติ ถุลฺลจฺจยสฺส อฏฺฐมํ
วตฺถุํ ปริปูเรติ อาปตฺติ ปาราชิกสฺส อฏฺฐมํ วตฺถุํ ปริปูรณปจฺจยา
อิมา ติสฺโส อาปตฺติโย อาปชฺชติ
ปาราชิกา นิฏฺฐิตา
อุสูยวาทิกา ภิกฺขุนี อฏฺฏกรณปจฺจยา ติสฺโส อาปตฺติโย
อาปชฺชติ เอกสฺส อาโรเจติ อาปตฺติ ทุกฺกฏสฺส ทุติยสฺส
อาโรเจติ อาปตฺติ ถุลฺลจฺจยสฺส อฏฺฏปริโยสาเน อาปตฺติ
สงฺฆาทิเสสสฺส
โจรึ วุฏฺฐาปนปจฺจยา ติสฺโส อาปตฺติโย อาปชฺชติ
ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน



อาปตฺติ สงฺฆาทิเสสสฺส
เอกา คามนฺตรํ คมนปจฺจยา ติสฺโส อาปตฺติโย
อาปชฺชติ คจฺฉติ อาปตฺติ ทุกฺกฏสฺส ปฐมํ ปาทํ ปริกฺเขปํ
อติกฺกาเมติ อาปตฺติ ถุลฺลจฺจยสฺส ทุติยํ ปาทํ อติกฺกาเมติ
อาปตฺติ สงฺฆาทิเสสสฺส
สมคฺเคน สงฺเฆน อุกฺขิตฺตํ ภิกฺขุนึ ธมฺเมน วินเยน
สตฺถุสาสเนน อนปโลเกตฺวา การกสงฺฆํ อนญฺญาย คณสฺส ฉนฺทํ
โอสารณปจฺจยา ติสฺโส อาปตฺติโย อาปชฺชติ ญตฺติยา ทุกฺกฏํ
ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ
สงฺฆาทิเสสสฺส
อวสฺสุตา ภิกฺขุนี อวสฺสุตสฺส ปุริสปุคฺคลสฺส หตฺถโต
ขาทนียํ วา โภชนียํ วา สหตฺถา ปฏิคฺคเหตฺวา ภุญฺชนปจฺจยา ติสฺโส
อาปตฺติโย อาปชฺชติ ขาทิสฺสามิ ภุญฺชิสฺสามีติ ปฏิคฺคณฺหาติ
อาปตฺติ ถุลฺลจฺจยสฺส อชฺโฌหาเร อชฺโฌหาเร อาปตฺติ สงฺฆาทิเสสสฺส
อุทกทนฺตโปณํ ปฏิคฺคณฺหาติ อาปตฺติ ทุกฺกฏสฺส
กินฺเต อยฺเย เอโส ปุริสปุคฺคโล กริสฺสติ อวสฺสุโต
วา อนวสฺสุโต วา ยโต ตฺวํ อนวสฺสุตา อิงฺฆยฺเย ยนฺเต
เอโส ปุริสปุคฺคโล เทติ ขาทนียํ วา โภชนียํ วา ตํ ตฺวํ
สหตฺถา ปฏิคฺคเหตฺวา ขาท วา ภุญฺช วาติ อุยฺโยชนปจฺจยา
ติสฺโส อาปตฺติโย อาปชฺชติ ตสฺสา วจเนน ขาทิสฺสามิ


ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ถุลฺลจฺจยสฺส โภชนปริโยสาเน อาปตฺติ
สงฺฆาทิเสสสฺส
กุปิตา ภิกฺขุนี ยาวตติยํ สมนุภาสนาย นปฺปฏินิสฺสชฺชนปจฺจยา
ติสฺโส อาปตฺติโย อาปชฺชติ ญตฺติยา ทุกฺกฏํ
ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ
สงฺฆาทิเสสสฺส
กิสฺมิญฺจิเทว อธิกรเณ ปจฺฉากตา กุปิตา ภิกฺขุนี
ยาวตติยํ สมนุภาสนาย นปฺปฏินิสฺสชฺชนปจฺจยา ติสฺโส อาปตฺติโย
อาปชฺชติ ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
กมฺมวาจาปริโยสาเน อาปตฺติ สงฺฆาทิเสสสฺส
สํสฏฺฐา ภิกฺขุนี ยาวตติยํ สมนุภาสนาย นปฺปฏินิสฺสชฺชนปจฺจยา
ติสฺโส อาปตฺติโย อาปชฺชติ ญตฺติยา ทุกฺกฏํ ทฺวีหิ
กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ สงฺฆาทิเสสสฺส
สํสฏฺฐา วยฺเย ตุเมฺห วิหรถ มา ตุเมฺห นานา
วิหริตฺถาติ อุยฺโยเชนฺตี ยาวตติยํ สมนุภาสนาย นปฺปฏินิสฺสชฺชนปจฺจยา
ติสฺโส อาปตฺติโย อาปชฺชติ ญตฺติยา ทุกฺกฏํ ทฺวีหิ
กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ สงฺฆาทิเสสสฺส
ทสสงฺฆาทิเสสา นิฏฺฐิตา
เป



ทธึ วิญฺญาเปตฺวา ภุญฺชนปจฺจยา กติ อาปตฺติโย
อาปชฺชติ ทธึ วิญฺญาเปตฺวา ภุญฺชนปจฺจยา เทฺว อาปตฺติโย
อาปชฺชติ ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส
อชฺโฌหาเร อชฺโฌหาเร อาปตฺติ ปาฏิเทสนียสฺส ทธึ
วิญฺญาเปตฺวา ภุญฺชนปจฺจยา อิมา เทฺว อาปตฺติโย อาปชฺชติ
กติอาปตฺติวารํ นิฏฺฐิตํ ทุติยํ
กายสํสคฺคํ สาทิยนปจฺจยา อาปตฺติโย จตุนฺนํ วิปตฺตีนํ
กติ วิปตฺติโย ภชนฺติ กายสํสคฺคํ สาทิยนปจฺจยา อาปตฺติโย
จตุนฺนํ วิปตฺตีนํ เทฺว วิปตฺติโย ภชนฺติ สิยา สีลวิปตฺตึ สิยา
อาจารวิปตฺตึ เป ทธึ วิญฺญาเปตฺวา ภุญฺชนปจฺจยา อาปตฺติโย
จตุนฺนํ วิปตฺตีนํ กติ วิปตฺติโย ภชนฺติ ทธึ วิญฺญาเปตฺวา
ภุญฺชนปจฺจยา อาปตฺติโย จตุนฺนํ วิปตฺตีนํ เอกํ วิปตฺตึ ภชนฺติ
อาจารวิปตฺตึ
วิปตฺติวารํ นิฏฺฐิตํ ตติยํ
กายสํสคฺคํ สาทิยนปจฺจยา อาปตฺติโย สตฺตนฺนํ
อาปตฺติกฺขนฺธานํ กตีหิ อาปตฺติกฺขนฺเธหิ สงฺคหิตา กายสํสคฺคํ
สาทิยนปจฺจยา อาปตฺติโย สตฺตนฺนํ อาปตฺติกฺขนฺธานํ ปญฺจหิ
อาปตฺติกฺขนฺเธหิ สงฺคหิตา สิยา ปาราชิกาปตฺติกฺขนฺเธน สิยา
สงฺฆาทิเสสาปตฺติกฺขนฺเธน สิยา ถุลฺลจฺจยาปตฺติกฺขนฺเธน สิยา
ปาจิตฺติยาปตฺติกฺขนฺเธน สิยา ทุกฺกฏาปตฺติกฺขนฺเธน เป ทธึ



วิญฺญาเปตฺวา ภุญฺชนปจฺจยา อาปตฺติโย สตฺตนฺนํ อาปตฺติกฺขนฺธานํ
กตีหิ อาปตฺติกฺขนฺเธหิ สงฺคหิตา ทธึ วิญฺญาเปตฺวา
ภุญฺชนปจฺจยา อาปตฺติโย สตฺตนฺนํ อาปตฺติกฺขนฺธานํ ทฺวีหิ
อาปตฺติกฺขนฺเธหิ สงฺคหิตา สิยา ปาฏิเทสนียาปตฺติกฺขนฺเธน สิยา
ทุกฺกฏาปตฺติกฺขนฺเธน
สงฺคหวารํ นิฏฺฐิตํ จตุตฺถํ
กายสํสคฺคํ สาทิยนปจฺจยา อาปตฺติโย ฉนฺนํ อาปตฺติสมุฏฺฐานานํ
กตีหิ สมุฏฺฐาเนหิ สมุฏฺฐหนฺติ กายสํสคฺคํ สาทิยนปจฺจยา
อาปตฺติโย ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐหนฺติ กายโต จ จิตฺตโต จ สมุฏฺฐหนฺติ น วาจโต เป
ทธึ วิญฺญาเปตฺวา ภุญฺชนปจฺจยา อาปตฺติโย ฉนฺนํ อาปตฺติสมุฏฺฐานานํ
กตีหิ สมุฏฺฐาเนหิ สมุฏฺฐหนฺติ ทธึ วิญฺญาเปตฺวา
ภุญฺชนปจฺจยา อาปตฺติโย ฉนฺนํ อาปตฺติสมุฏฺฐานานํ จตูหิ
สมุฏฺฐาเนหิ สมุฏฺฐหนฺติ สิยา กายโต สมุฏฺฐหนฺติ น วาจโต
น จิตฺตโต สิยา กายโต จ วาจโต จ สมุฏฺฐหนฺติ น
จิตฺตโต สิยา กายโต จ จิตฺตโต จ สมุฏฺฐหนฺติ น วาจโต
สิยา กายโต จ วาจโต จ จิตฺตโต จ สมุฏฺฐหนฺติ
สมุฏฺฐานวารํ นิฏฺฐิตํ ปญฺจมํ
กายสํสคฺคํ สาทิยนปจฺจยา อาปตฺติโย จตุนฺนํ
อธิกรณานํ กตมํ อธิกรณํ กายสํสคฺคํ สาทิยนปจฺจยา อาปตฺติโย


จตุนฺนํ อธิกรณานํ อาปตฺตาธิกรณํ เป ทธึ วิญฺญาเปตฺวา
ภุญฺชนปจฺจยา อาปตฺติโย จตุนฺนํ อธิกรณานํ กตมํ อธิกรณํ
ทธึ วิญฺญาเปตฺวา ภุญฺชนปจฺจยา อาปตฺติโย จตุนฺนํ อธิกรณานํ
อาปตฺตาธิกรณํ
อธิกรณวารํ นิฏฺฐิตํ ฉฏฺฐํ
กายสํสคฺคํ สาทิยนปจฺจยา อาปตฺติโย สตฺตนฺนํ
สมถานํ กตีหิ สมเถหิ สมฺมนฺติ กายสํสคฺคํ สาทิยนปจฺจยา
อาปตฺติโย สตฺตนฺนํ สมถานํ ตีหิ สมเถหิ สมฺมนฺติ สิยา
สมฺมุขาวินเยน จ ปฏิญฺญาตกรเณน จ สิยา สมฺมุขาวินเยน จ
ติณวตฺถารเกน จ เป ทธึ วิญฺญาเปตฺวา ภุญฺชนปจฺจยา
อาปตฺติโย สตฺตนฺนํ สมถานํ กตีหิ สมเถหิ สมฺมนฺติ ทธึ
วิญฺญาเปตฺวา ภุญฺชนปจฺจยา อาปตฺติโย สตฺตนฺนํ สมถานํ ตีหิ
สมเถหิ สมฺมนฺติ สิยา สมฺมุขาวินเยน จ ปฏิญฺญาตกรเณน จ
สิยา สมฺมุขาวินเยน จ ติณวตฺถารเกน จ
สมถวารํ นิฏฺฐิตํ สตฺตมํ
กายสํสคฺคํ สาทิยนปจฺจยา กติ อาปตฺติโย อาปชฺชติ
กายสํสคฺคํ สาทิยนปจฺจยา ปญฺจ อาปตฺติโย อาปชฺชติ อวสฺสุตา
ภิกฺขุนี อวสฺสุตสฺส ปุริสปุคฺคลสฺส อธกฺขกํ อุพฺภชานุมณฺฑลํ คหณํ
สาทิยติ อาปตฺติ ปาราชิกสฺส ภิกฺขุ กาเยน กายํ อามสติ
อาปตฺติ สงฺฆาทิเสสสฺส กาเยน กายปฏิพทฺธํ อามสติ อาปตฺติ


ถุลฺลจฺจยสฺส กายปฏิพทฺเธน กายปฏิพทฺธํ อามสติ อาปตฺติ
ทุกฺกฏสฺส องฺคุลิปโตทเก ปาจิตฺติยํ กายสํสคฺคํ สาทิยนปจฺจยา
อิมา ปญฺจ อาปตฺติโย อาปชฺชติ ตา อาปตฺติโย จตุนฺนํ
วิปตฺตีนํ กติ วิปตฺติโย ภชนฺติ สตฺตนฺนํ อาปตฺติกฺขนฺธานํ
กตีหิ อาปตฺติกฺขนฺเธหิ สงฺคหิตา ฉนฺนํ อาปตฺติสมุฏฺฐานานํ
กตีหิ สมุฏฺฐาเนหิ สมุฏฺฐหนฺติ จตุนฺนํ อธิกรณานํ กตมํ
อธิกรณํ สตฺตนฺนํ สมถานํ กตีหิ สมเถหิ สมฺมนฺติ ตา
อาปตฺติโย จตุนฺนํ วิปตฺตีนํ เทฺว วิปตฺติโย ภชนฺติ สิยา
สีลวิปตฺตึ สิยา อาจารวิปตฺตึ สตฺตนฺนํ อาปตฺติกฺขนฺธานํ ปญฺจหิ
อาปตฺติกฺขนฺเธหิ สงฺคหิตา สิยา ปาราชิกาปตฺติกฺขนฺเธน สิยา
สงฺฆาทิเสสาปตฺติกฺขนฺเธน สิยา ถุลฺลจฺจยาปตฺติกฺขนฺเธน สิยา
ปาจิตฺติยาปตฺติกฺขนฺเธน สิยา ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ
เอเกน สมุฏฺฐาเนน สมุฏฺฐหนฺติ กายโต จ จิตฺตโต
จ สมุฏฺฐหนฺติ น วาจโต จตุนฺนํ อธิกรณานํ อาปตฺตาธิกรณํ
สตฺตนฺนํ สมถานํ ตีหิ สมเถหิ สมฺมนฺติ สิยา
สมฺมุขาวินเยน จ ปฏิญฺญาตกรเณน จ สิยา สมฺมุขาวินเยน จ
ติณวตฺถารเกน จ เป
ทธึ วิญฺญาเปตฺวา ภุญฺชนปจฺจยา กติ อาปตฺติโย
อาปชฺชติ ทธึ วิญฺญาเปตฺวา ภุญฺชนปจฺจยา เทฺว อาปตฺติโย
อาปชฺชติ ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส


อชฺโฌหาเร อชฺโฌหาเร อาปตฺติ ปาฏิเทสนียสฺส ทธึ
วิญฺญาเปตฺวา ภุญฺชนปจฺจยา อิมา เทฺว อาปตฺติโย อาปชฺชติ ตา
อาปตฺติโย จตุนฺนํ วิปตฺตีนํ กติ วิปตฺติโย ภชนฺติ สตฺตนฺนํ
อาปตฺติกฺขนฺธานํ กตีหิ อาปตฺติกฺขนฺเธหิ สงฺคหิตา ฉนฺนํ
อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐหนฺติ จตุนฺนํ อธิกรณานํ
กตมํ อธิกรณํ สตฺตนฺนํ สมถานํ กตีหิ สมเถหิ สมฺมนฺติ
ตา อาปตฺติโย จตุนฺนํ วิปตฺตีนํ เอกํ วิปตฺตึ ภชนฺติ อาจารวิปตฺตึ
สตฺตนฺนํ อาปตฺติกฺขนฺธานํ ทฺวีหิ อาปตฺติกฺขนฺเธหิ
สงฺคหิตา สิยา ปาฏิเทสนียาปตฺติกฺขนฺเธน สิยา ทุกฺกฏาปตฺติกฺขนฺเธน
ฉนฺนํ อาปตฺติสมุฏฺฐานานํ จตูหิ สมุฏฺฐาเนหิ สมุฏฺฐหนฺติ
สิยา กายโต สมุฏฺฐหนฺติ น วาจโต น จิตฺตโต สิยา กายโต
จ วาจโต จ สมุฏฺฐหนฺติ น จิตฺตโต สิยา กายโต จ
จิตฺตโต จ สมุฏฺฐหนฺติ น วาจโต สิยา กายโต จ วาจโต จ
จิตฺตโต จ สมุฏฺฐหนฺติ จตุนฺนํ อธิกรณานํ อาปตฺตาธิกรณํ
สตฺตนฺนํ สมถานํ ตีหิ สมเถหิ สมฺมนฺติ สิยา สมฺมุขาวินเยน จ
ปฏิญฺญาตกรเณน จ สิยา สมฺมุขาวินเยน จ ติณวตฺถารเกน จาติ
สมุจฺจยวารํ นิฏฺฐิตํ อฏฺฐมํ
อฏฺฐ ปจฺจยวารา นิฏฺฐิตา
ภิกฺขุนีวิภงฺเค โสฬส มหาวารา นิฏฺฐิตา




สมุฏฺฐานสีสสงฺเขปํ
อนิจฺจา สพฺพสงฺขารา ทุกฺขานตฺตา จ สงฺขตา
นิพฺพานญฺเจว ปณฺณตฺติ อนตฺตา อิติ นิจฺฉยา
พุทฺธจนฺเท อนุปฺปนฺเน พุทฺธาทิจฺเจ อนุคฺคเต
เตสํ สภาคธมฺมานํ นามมตฺตํ น ญายติ
ทุกฺกรํ วิวิธํ กตฺวา ปูรยิตฺวาน ปารมี
อุปฺปชฺชนฺติ มหาวีรา จกฺขุภูตา สพฺรหฺมเก
เต เทสยนฺติ สทฺธมฺมํ ทุกฺขหานึ สุขาวหํ
องฺคีรโส สกฺยมุนิ สพฺพภูตานุกมฺปโก
สพฺพสตฺตุตฺตโม สีโห ปิฏเก ตีณิ เทสยิ
สุตฺตนฺตํ อภิธมฺมญฺจ วินยญฺจ มหาคุณํ
เอวํ นียติ สทฺธมฺโม วินโย ยทิ ติฏฺฐติ
อุภโต จ วิภงฺคานิ ขนฺธกา ยา จ มาติกา
มาลา สุตฺตคุเณเนว ปริวาเรน คนฺถิตา
ตสฺเสว ปริวารสฺส สมุฏฺฐานํ นิยโต กตํ
สมฺเภทนิทานญฺจญฺญํ สุตฺเต ทิสฺสนฺติ อุปริ
ตสฺมา สิกฺเข ปริวารํ ธมฺมกาโม สุเปสโลติ
วิภงฺเค ทฺวีสุ ปญฺญตฺตํ อุทฺทิสนฺติ อุโปสเถ
ปวกฺขามิ สมุฏฺฐานํ ยถาญายํ สุณาถ เม




ปาราชิกํ ยํ ปฐมํ ทุติยญฺจ ตโต ปรํ
สญฺจริตฺตานุภาสญฺจ อติเรกญฺจ จีวรํ
โลมานิ ปทโสธมฺโม ภูตสํวิธาเนน จ
เถยฺยเทสนโจริญฺจ อนนุญฺญาย เตรส
เตรเสเต สมุฏฺฐานนยา วิญฺญูหิ จินฺติตา
เอเกกสฺมึ สมุฏฺฐาเน สทิสา อิธ ทิสฺสเร

เมถุนํ สุกฺกสํสคฺโค อนิยตา ปฐมิกา
ปุพฺพูปปริปาจิตา รโห ภิกฺขุนิยา สห
สโภชเน รโห เทฺว จ องฺคุลิ อุทเก หสํ
ปหาเร อุคฺคิเร เจว เตปญฺญาสา จ เสขิยา
อธกฺขคามาวสฺสุตา ตลมฏฺฐญฺจ สุทฺธิกา
วสฺสํ วุตฺถา จ โอวาทํ นานุพนฺเธ ปวตฺตินึ
ฉสตฺตติ อิเม สิกฺขา กายมานสิกา กตา
สพฺเพ เอกสมุฏฺฐานา ปฐมํ ปาราชิกํ ยถา
ปฐมปาราชิกสมุฏฺฐานํ นิฏฺฐิตํ
อทินฺนํ วิคฺคหุตฺตรึ ทุฏฺฐุลฺลา อตฺตกามินํ
อมูลา อญฺญภาคิยา อนิยตา ทุติยิกา
อจฺฉินฺเท ปริณามเน มุสา โอมสเปสุณา
ทุฏฺฐุลฺลา ปฐวีขเณ ภูตํ อญฺญาย อุชฺฌเป



นิกฺกฑฺฒนํ สิญฺจนญฺจ อามิสเหตุ ภุตฺตาวี
เอหิ อนาทริ ภึสา อปนิเธ จ ชีวิตํ
ชานํ สปฺปาณกํ กมฺมํ อูนสํวาสนาสนา
สหธมฺมิกวิเลขา โมโห อมูลเกน จ
กุกฺกุจฺจํ ธมฺมิกํ ทตฺวา ปริณาเมยฺย ปุคฺคเล
กินฺเต อกาลอจฺฉินฺเท ทุคฺคหิ นิรเยน จ
คณํ วิภงฺคํ ทุพฺพลํ กฐินผาสุปสฺสยํ
อกฺโกสจณฺฑี มจฺฉรี คพฺภินี จ ปายนฺติยา
เทฺว วสฺสา สิกฺขา สงฺเฆน ตโย เจว คิหิคตา
กุมารีภูตา ติสฺโส จ อูนทฺวาทสสมฺมตา
อลนฺตาว โสกาวสฺสํ ฉนฺทา อนุวสฺสา จ เทฺว
สิกฺขาปทา สตฺตตีเม สมุฏฺฐานา ติกา กตา
กายจิตฺเตน น วาจา วาจาจิตฺตา น กายิกา
ตีหิ ทฺวาเรหิ ชายนฺติ ปาราชิกํ ทุติยํ ยถา
ทุติยปาราชิกสมุฏฺฐานํ นิฏฺฐิตํ
สญฺจริ กุฏิ วิหาโร โธวนญฺจ ปฏิคฺคโห
วิญฺญตฺตุตฺตริ อภิหฏฺฐุํ อุภินฺนํ ทูตเกน จ
โกสิยา สุทฺธเทฺวภาคา ฉพฺพสฺสานิ นิสีทนํ
ริญฺจนฺติ รูปิกา เจว อุโภ นานปฺปการกา
อูนพนฺธนวสฺสิกา สุตฺตํ วิกปฺปเนน จ




ทฺวารทานสิพฺพินี จ ปูวปจฺจยโชติ จ
รตนํ สูจิ มญฺโจ จ ตูลํ นิสีทนกณฺฑุ จ
วสฺสิกา จ สุคเตน วิญฺญตฺติ อญฺญเจตาปนา
เทฺว สงฺฆิกา มหาชนิกา เทฺว ปุคฺคลา ลหุกา ครุ
เทฺว วิฆาสา สาฏิกา จ สมณจีวเรน จ
สมปญฺญาสิเม ธมฺมา ฉหิ ฐาเนหิ ชายเร
กายโต น วาจาจิตฺตา วาจโต น กายมนา
กายวาจา น จิตฺตโต กายจิตฺตา น วาจโต
วาจาจิตฺตา น กาเยน ตีหิ ฐาเนหิ ชายเร
ฉสมุฏฺฐานิกา เจเต สญฺจริตฺเตน สาทิสา
สญฺจริตฺตสมุฏฺฐานํ นิฏฺฐิตํ
เภทานุวตฺตทุพฺพจ- ทูสทุฏฺฐุลฺลทิฏฺฐิ จ
ฉนฺทํ อุชฺชคฺฆิกา เทฺว จ เทฺว จ สทฺทา น พฺยาหเร
ฉมา นีจาสเน ฐานํ ปจฺฉโต อุปฺปเถน จ
วชฺชานุวตฺติ คหณา โอสาเร ปจฺจาจิกฺขนา
กิสฺมึ สํสฏฺฐา เทฺว วธิ วิสิพฺเพ ทุกฺขิตาย จ
ปุน สํสฏฺฐา น วูปสเม อารามญฺจ ปวารณา
อนฺวฑฺฒมาสํ สหชีวินี เทฺว จีวรํ อนุพนฺธนา




สตฺตตึส อิเม ธมฺมา กายวาจาย จิตฺตโต
สพฺเพ เอกสมุฏฺฐานา สมนุภาสนา ยถา
สมนุภาสนสมุฏฺฐานํ นิฏฺฐิตํ
อุพฺภตํ กฐินํ ตีณิ ปฐมํ ปตฺตเภสชฺชํ
อจฺเจกญฺจาปิ สาสงฺกํ ปกฺกมนฺเตน วา ทุเว
อุปสฺสยํ ปรมฺปรา อนติริตฺตํ นิมนฺตนา
วิกปฺปํ รญฺโญ วิกาเล โวสาสารญฺญเกน จ
อุสูยา สนฺนิจยญฺจ ปูเร ปจฺฉา วิกาเล จ
ปญฺจาหิกา สงฺกมนี เทฺวปิ อาวสเถน จ
ปสาเข อาสเน เจว ตึสเอกูนกา อิเม
กายวาจา น จิตฺตโต ตีหิ ทฺวาเรหิ ชายเร
ทฺวิสมุฏฺฐานิกา สพฺเพ กฐิเนน สหา สมา
กฐินสมุฏฺฐานํ นิฏฺฐิตํ
เอฬกโลมา เทฺว เสยฺยา อาหจฺจปิณฺฑโภชนํ
คณวิกาเล สนฺนิธิ ทนฺตโปเณนเจลกา
อุยฺยุตฺตํ วเส อุยฺโยธิ สุรา โอเรน นฺหายนา
ทุพฺพณฺเณ เทฺว เทสนิกา ลสุณุตฺติฏฺเฐ นจฺจนา
นฺหานํ อตฺถรณํ เสยฺยา อนฺโตรฏฺเฐ ตถา พหิ






อนฺโตวสฺสํ จิตฺตาคารํ อาสนฺทิ สุตฺตกนฺตนา
เวยฺยาวจฺจํ สหตฺถา จ อภิกฺขุกาวาเสน จ
ฉตฺตํ ยานญฺจ สงฺฆาณึ อลงฺการํ คนฺธวาสิตํ
ภิกฺขุนี สิกฺขมานา จ สามเณรี คิหินิยา
อสงฺกจฺฉิกา อาปตฺตี จตฺตารีสา จ จตุตฺตริ
กาเยน น วาจาจิตฺเตน กายจิตฺเตน น วาจโต
ทฺวิสมุฏฺฐานิกา สพฺเพ สมา เอฬกโลมกา
เอฬกโลมสมุฏฺฐานํ นิฏฺฐิตํ
ปทญฺญตฺร อสมฺมตา ตถา อตฺถงฺคเตน จ
ติรจฺฉานวิชฺชา เทฺว วุตฺตา อโนกาเส จ ปุจฺฉนา
สตฺต สิกฺขาปทา เอเต วาจา น กายจิตฺตโต
วาจาจิตฺเตน ชายนฺติ น ตุ กาเยน ชายเร
ทฺวิสมุฏฺฐานิกา สพฺเพ ปทโสธมฺมสาทิสา
ปทโสธมฺมสมุฏฺฐานํ นิฏฺฐิตํ
อทฺธานนาวํ ปณีตํ มาตุคาเมน สงฺฆเร
ธญฺญํ นิมนฺติตา เจว อฏฺฐ จ ปาฏิเทสนี
สิกฺขา ปณฺณรสา เอเต กายา น วาจา น มนา
กายวาจาย ชายนฺติ น เต จิตฺเตน ชายเร
กายจิตฺเตน ชายนฺติ น เต ชายนฺติ วาจโต
กายวาจาย จิตฺเตน สมุฏฺฐานา จตุพฺพิธา



ปญฺญตฺตา พุทฺธญาเณน อทฺธาเนน สมา นยา
อทฺธานสมุฏฺฐานํ นิฏฺฐิตํ
เถยฺยสตฺถํ อุปสฺสุติ สูปวิญฺญาปเนน จ
รตฺติ ฉนฺนญฺจ โอกาสํ เอเต พฺยูเหน สตฺตมา
กายจิตฺเตน ชายนฺติ น เต ชายนฺติ วาจโต
ตีหิ ทฺวาเรหิ ชายนฺติ ทฺวิสมุฏฺฐานิกา อิเม
เถยฺยสตฺถสมุฏฺฐานา เทสิตาทิจฺจพนฺธุนา
เถยฺยสตฺถสมุฏฺฐานํ นิฏฺฐิตํ
ฉตฺตปาณิสฺส สทฺธมฺมํ น เทเสนฺติ ตถาคตา
ตเถว ทณฺฑปาณิสฺส สตฺถอาวุธปาณินํ
ปาทุกุปาหนา ยานํ เสยฺยา ปลฺลตฺถิกาย จ
เวฐิโตคุณฺฐิโต เจว เอกาทสมนูนกา
วาจาจิตฺเตน ชายนฺติ น เต ชายนฺติ กายโต
สพฺเพ เอกสมุฏฺฐานา สมกา ธมฺมเทสนา
ธมฺมเทสนสมุฏฺฐานํ นิฏฺฐิตํ
ภูตํ กาเยน ชายติ น วาจาย น จิตฺตโต
วาจโต จ สมุฏฺฐาติ น กายา น จ จิตฺตโต
กายวาจาย ชายติ น จ ชายติ จิตฺตโต




ภูตาโรจนกนฺนาม ตีหิ ฐาเนหิ ชายติ
ภูตาโรจนสมุฏฺฐานํ นิฏฺฐิตํ
โจรี วาจาย จิตฺเตน น ตํ ชายติ กายโต
ชายติ ตีหิ ทฺวาเรหิ โจรีวุฏฺฐาปนํ อิทํ
อกตํ ทฺวิสมุฏฺฐานํ ธมฺมราเชน ฐปิตํ
โจรีวุฏฺฐาปนสมุฏฺฐานํ นิฏฺฐิตํ
อนนุญฺญาตํ วาจาย น กายา น จ จิตฺตโต
ชายติ กายวาจาย น ตํ ชายติ จิตฺตโต
ชายติ วาจาจิตฺเตน น ตํ ชายติ กายโต
ชายติ ตีหิ ฐาเนหิ อกตํ จตุฏฺฐานิกํ
อนนุญฺญาตสมุฏฺฐานํ นิฏฺฐิตํ
สมุฏฺฐานํ หิ สงฺเขปํ ทส ตีณิ สุเทสิตํ
อสมฺโมหกรณฏฺฐานํ เนตฺติธมฺมานุโลมิกํ
ธารยนฺโต อิมํ วิญฺญู สมุฏฺฐาเน น มุยฺหตีติ
สมุฏฺฐานสีสสงฺเขปํ นิฏฺฐิตํ





กติปุจฺฉาวารํ
กติ อาปตฺติโย กติ อาปตฺติกฺขนฺธา กติ
วินีตวตฺถูนิ กติ อคารวา กติ คารวา กติ วินีตวตฺถูนิ
กติ วิปตฺติโย กติ อาปตฺติสมุฏฺฐานา กติ วิวาทมูลานิ
กติ อนุวาทมูลานิ กติ สาราณียา ธมฺมา กติ เภทกรวตฺถูนิ
กติ อธิกรณานิ กติ สมถา
ปญฺจ อาปตฺติโย ปญฺจ อาปตฺติกฺขนฺธา ปญฺจ
วินีตวตฺถูนิ สตฺต อาปตฺติโย สตฺต อาปตฺติกฺขนฺธา สตฺต
วินีตวตฺถูนิ ฉ อคารวา ฉ คารวา ฉ วินีตวตฺถูนิ
จตสฺโส วิปตฺติโย ฉ อาปตฺติสมุฏฺฐานา ฉ วิวาทมูลานิ
ฉ อนุวาทมูลานิ ฉ สาราณียา ธมฺมา อฏฺฐารส
เภทกรวตฺถูนิ จตฺตาริ อธิกรณานิ สตฺต สมถา
ตตฺถ กตมา ปญฺจ อาปตฺติโย ปาราชิกาปตฺติ
สงฺฆาทิเสสาปตฺติ ปาจิตฺติยาปตฺติ ปาฏิเทสนียาปตฺติ ทุกฺกฏาปตฺติ
อิมา ปญฺจ อาปตฺติโย
ตตฺถ กตเม ปญฺจ อาปตฺติกฺขนฺธา
ปาราชิกาปตฺติกฺขนฺโธ สงฺฆาทิเสสาปตฺติกฺขนฺโธ ปาจิตฺติยาปตฺติกฺขนฺโธ
ปาฏิเทสนียาปตฺติกฺขนฺโธ ทุกฺกฏาปตฺติกฺขนฺโธ อิเม ปญฺจ
อาปตฺติกฺขนฺธา


ตตฺถ กตมานิ ปญฺจ วินีตวตฺถูนิ ปญฺจหิ อาปตฺติกฺขนฺเธหิ
อารติ วิรติ ปฏิวิรติ เวรมณี อกิริยา อกรณํ อนชฺฌาปตฺติ
เวลาอนติกฺกโม เสตุฆาโต อิมานิ ปญฺจ วินีตวตฺถูนิ
ตตฺถ กตมา สตฺต อาปตฺติโย ปาราชิกาปตฺติ
สงฺฆาทิเสสาปตฺติ ถุลฺลจฺจยาปตฺติ ปาจิตฺติยาปตฺติ ปาฏิเทสนียาปตฺติ
ทุกฺกฏาปตฺติ ทุพฺภาสิตาปตฺติ อิมา สตฺต อาปตฺติโย
ตตฺถ กตเม สตฺต อาปตฺติกฺขนฺธา
ปาราชิกาปตฺติกฺขนฺโธ สงฺฆาทิเสสาปตฺติกฺขนฺโธ ถุลฺลจฺจยาปตฺติกฺขนฺโธ
ปาจิตฺติยาปตฺติกฺขนฺโธ ปาฏิเทสนียาปตฺติกฺขนฺโธ ทุกฺกฏาปตฺติกฺขนฺโธ
ทุพฺภาสิตาปตฺติกฺขนฺโธ อิเม สตฺต อาปตฺติกฺขนฺธา
ตตฺถ กตมานิ สตฺต วินีตวตฺถูนิ สตฺตหิ
อาปตฺติกฺขนฺเธหิ อารติ วิรติ ปฏิวิรติ เวรมณี อกิริยา อกรณํ อนชฺฌาปตฺติ
เวลาอนติกฺกโม เสตุฆาโต อิมานิ สตฺต วินีตวตฺถูนิ
ตตฺถ กตเม ฉ อคารวา พุทฺเธ อคารโว ธมฺเม
อคารโว สงฺเฆ อคารโว สิกฺขาย อคารโว อปฺปมาเท อคารโว
ปฏิสนฺถาเร อคารโว อิเม ฉ อคารวา
ตตฺถ กตเม ฉ คารวา พุทฺเธ คารโว ธมฺเม
คารโว สงฺเฆ คารโว สิกฺขาย คารโว อปฺปมาเท คารโว
ปฏิสนฺถาเร คารโว อิเม ฉ คารวา
ตตฺถ กตมานิ ฉ วินีตวตฺถูนิ ฉหิ อคารเวหิ อารติ วิรติ


ปฏิวิรติ เวรมณี อกิริยา อกรณํ อนชฺฌาปตฺติ เวลาอนติกฺกโม
เสตุฆาโต อิมานิ ฉ วินีตวตฺถูนิ
ตตฺถ กตมา จตสฺโส วิปตฺติโย สีลวิปตฺติ อาจารวิปตฺติ
ทิฏฺฐิวิปตฺติ อาชีววิปตฺติ อิมา จตสฺโส วิปตฺติโย
ตตฺถ กตเม ฉ อาปตฺติสมุฏฺฐานา อตฺถาปตฺติ
กายโต สมุฏฺฐาติ น วาจโต น จิตฺตโต อตฺถาปตฺติ วาจโต
สมุฏฺฐาติ น กายโต น จิตฺตโต อตฺถาปตฺติ กายโต จ
วาจโต จ สมุฏฺฐาติ น จิตฺตโต อตฺถาปตฺติ กายโต จ
จิตฺตโต จ สมุฏฺฐาติ น วาจโต อตฺถาปตฺติ วาจโต จ
จิตฺตโต จ สมุฏฺฐาติ น กายโต อตฺถาปตฺติ กายโต จ
วาจโต จ จิตฺตโต จ สมุฏฺฐาติ อิเม ฉ อาปตฺติสมุฏฺฐานา
ตตฺถ กตมานิ ฉ วิวาทมูลานิ อิธ ภิกฺขุ โกธโน
โหติ อุปนาหี โย โส ภิกฺขุ โกธโน โหติ อุปนาหี โส
สตฺถริปิ อคารโว วิหรติ อปฺปฏิสฺโส ธมฺเมปิ อคารโว วิหรติ
อปฺปฏิสฺโส สงฺเฆปิ อคารโว วิหรติ อปฺปฏิสฺโส สิกฺขายปิ
น ปริปูริการี โหติ โย โส ภิกฺขุ สตฺถริปิ อคารโว วิหรติ
อปฺปฏิสฺโส ธมฺเมปิ เป สงฺเฆปิ เป สิกฺขายปิ น
ปริปูริการี โหติ โส สงฺเฆ วิวาทํ ชเนติ โย โส โหติ
วิวาโท พหุชนาหิตาย พหุชนาสุขาย พหุโน ชนสฺส อนตฺถาย อหิตาย
ทุกฺขาย เทวมนุสฺสานํ เอวรุปญฺเจ ตุเมฺห วิวาทมูลํ อชฺฌตฺตํ



วา พหิทฺธา วา สมนุปสฺเสยฺยาถ ตตฺถ ตุเมฺห ตสฺเสว ปาปกสฺส
วิวาทมูลสฺส ปหานาย วายเมยฺยาถ เอวรูปญฺเจ ตุเมฺห วิวาทมูลํ
อชฺฌตฺตํ วา พหิทฺธา วา น สมนุปสฺเสยฺยาถ ตตฺร ตุเมฺห
ตสฺเสว ปาปกสฺส วิวาทมูลสฺส อายตึ อนวสฺสวาย ปฏิปชฺเชยฺยาถ
เอวเมตสฺส ปาปกสฺส วิวาทมูลสฺส ปหานํ โหติ เอวเมตสฺส
ปาปกสฺส วิวาทมูลสฺส อายตึ อนวสฺสโว โหติ ปุน จปรํ
ภิกฺขุ มกฺขี โหติ ปลาสี เป อิสฺสุกี โหติ มจฺฉรี สโฐ
โหติ มายาวี ปาปิจฺโฉ โหติ มิจฺฉาทิฏฺฐิ สนฺทิฏฺฐิปรามาสี
โหติ อาธานคฺคาหี ทุปฺปฏินิสฺสคฺคี โย โส ภิกฺขุ สนฺทิฏฺฐิปรามาสี
โหติ อาธานคฺคาหี ทุปฺปฏินิสฺสคฺคี โส สตฺถริปิ อคารโว วิหรติ
อปฺปฏิสฺโส ธมฺเมปิ อคารโว วิหรติ อปฺปฏิสฺโส สงฺเฆปิ
อคารโว วิหรติ อปฺปฏิสฺโส สิกฺขายปิ น ปริปูริการี โหติ
โย โส ภิกฺขุ สตฺถริปิ อคารโว วิหรติ อปฺปฏิสฺโส ธมฺเมปิ
เป สงฺเฆปิ เป สิกฺขายปิ น ปริปูริการี โหติ โส
สงฺเฆ วิวาทํ ชเนติ โย โส โหติ วิวาโท พหุชนาหิตาย พหุชนาสุขาย
พหุโน ชนสฺส อนตฺถาย อหิตาย ทุกฺขาย เทวมนุสฺสานํ
เอวรูปญฺเจ ตุเมฺห วิวาทมูลํ อชฺฌตฺตํ วา พหิทฺธา วา สมนุปสฺเสยฺยาถ
ตตฺร ตุเมฺห ตสฺเสว ปาปกสฺส วิวาทมูกสฺส ปหานาย
วายเมยฺยาถ เอวรูปญฺเจ ตุเมฺห วิวาทมูลํ อชฺฌตฺตํ วา
พหิทฺธา วา น สมนุปสฺเสยฺยาถ ตตฺร ตุเมฺห ตสฺเสว ปาปกสฺส



วิวาทมูลสฺส อายตึ อนวสฺสวาย ปฏิปชฺเชยฺยาถ เอวเมตสฺส
ปาปกสฺส วิวาทมูลสฺส ปหานํ โหติ เอวเมตสฺส ปาปกสฺส
วิวาทมูลสฺส อายตึ อนวสฺสโว โหติ อิมานิ ฉ วิวาทมูลานิ
ตตฺถ กตมานิ ฉ อนุวาทมูลานิ อิธ ภิกฺขุ โกธโน
โหติ อุปนาหี โย โส ภิกฺขุ โกธโน โหติ อุปนาหี โส
สตฺถริปิ อคารโว วิหรติ อปฺปฏิสฺโส ธมฺเมปิ อคารโว วิหรติ
อปฺปฏิสฺโส สงฺเฆปิ อคารโว วิหรติ อปฺปฏิสฺโส สิกฺขายปิ
น ปริปูริการี โหติ โย โส ภิกฺขุ สตฺถริปิ อคารโว วิหรติฑ
อปฺปฏิสฺโส ธมฺเมปิ เป สงฺเฆปิ เป สิกฺขายปิ น
ปริปูริการี โหติ โส สงฺเฆ อนุวาทํ ชเนติ โย โส โหติ
อนุวาโท พหุชนาหิตาย พหุชนาสุขาย พหุโน ชนสฺส อนตฺถาย
อหิตาย ทุกฺขาย เทวมนุสฺสานํ เอวรูปญฺเจ ตุเมฺห อนุวาทมูลํ
อชฺฌตฺตํ วา พหิทฺธา วา สมนุปสฺเสยฺยาถ ตตฺร ตุเมฺห ตสฺเสว
ปาปกสฺส อนุวาทมูลสฺส ปหานาย วายเมยฺยาถ เอวรูปญฺเจ
ตุเมฺห อนุวาทมูลํ อชฺฌตฺตํ วา พหิทฺธา วา น สมนุปสฺเสยฺยาถ
ตตฺร ตุเมฺห ตสฺเสว ปาปกสฺส อนุวาทมูลสฺส อายตึ อนวสฺสวาย
ปฏิปชฺเชยฺยาถ เอวเมตสฺส ปาปกสฺส อนุวาทมูลสฺส ปหานํ
โหติ เอวเมตสฺส ปาปกสฺส อนุวาทมูลสฺส อายตึ อนวสฺสโว
โหติ ปุน จปรํ ภิกฺขุ มกฺขี โหติ ปลาสี เป อิสฺสุกี
โหติ มจฺฉรี สโฐ โหติ มายาวี ปาปิจฺโฉ โหติ มิจฺฉาทิฏฺฐิ


สนฺทิฏฺฐิปรามาสี โหติ อาธานคฺคาหี ทุปฺปฏินิสฺสคฺคี โย โส
ภิกฺขุ สนฺทิฏฺฐิปรามาสี โหติ อาธานคฺคาหี ทุปฺปฏินิสฺสคฺคี โส
สตฺถริปิ อคารโว วิหรติ อปฺปฏิสฺโส ธมฺเมปิ อคารโว วิหรติ
อปฺปฏิสฺโส สงฺเฆปิ อคารโว วิหรติ อปฺปฏิสฺโส สิกฺขายปิ
น ปริปูริการี โหติ โย โส ภิกฺขุ สตฺถริปิ อคารโว
วิหรติ อปฺปฏิสฺโส ธมฺเมปิ เป สงฺเฆปิ เป สิกฺขายปิ
น ปริปูริการี โหติ โส สงฺเฆ อนุวาทํ ชเนติ โย โส
โหติ อนุวาโท พหุชนาหิตาย พหุชนาสุขาย พหุโน ชนสฺส
อนตฺถาย อหิตาย ทุกฺขาย เทวมนุสฺสานํ เอวรูปญฺเจ ตุเมฺห
อนุวาทมูลํ อชฺฌตฺตํ วา พหิทฺธา วา สมนุปสฺเสยฺยาถ ตตฺร
ตุเมฺห ตสฺเสว ปาปกสฺส อนุวาทลมูสฺส ปหานาย วายเมยฺยาถ
เอวรูปญฺเจ ตุเมฺห อนุวาทมูลํ อชฺฌตฺตํ วา พหิทฺธา วา น
สมนุปสฺเสยฺยาถ ตตฺร ตุเมฺห ตสฺเสว ปาปกสฺส อนุวาทมูลสฺส
อายตึ อนวสฺสวาย ปฏิปชฺเชยฺยาถ เอวเมตสฺส ปาปกสฺส
อนุวาทมูลสฺส ปหานํ โหติ เอวเมตสฺส ปาปกสฺส อนุวาทมูลสฺส
อายตึ อนวสฺสโว โหติ อิมานิ ฉ อนุวาทมูลานิ
ตตฺถ กตเม ฉ สาราณียา ธมฺมา อิธ ภิกฺขุโน
เมตฺตํ กายกมฺมํ ปจฺจุปฏฺฐิตํ โหติ สพฺรหฺมจารีสุ อาวิ เจว รโห
จ อยมฺปิ ธมฺโม สาราณีโย ปิยกรโณ สงฺคหาย
อวิวาทาย สามคฺคิยา เอกีภาวาย สํวตฺตติ ปุน จปรํ ภิกฺขุโน


เมตฺตํ วจีกมฺมํ ปจฺจุปฏฺฐิตํ โหติ สพฺรหฺมจารีสุ อาวิ เจว รโห
จ อยมฺปิ ธมฺโม สาราณีโย ปิยกรโณ ครุกรโณ สงฺคหาย
อวิวาทาย สามคฺคิยา เอกีภาวาย สํวตฺตติ ปุน จปรํ ภิกฺขุโน
เมตฺตํ มโนกมฺมํ ปจฺจุปฏฺฐิตํ โหติ สพฺรหฺมจารีสุ อาวิ เจว
รโห จ อยมฺปิ ธมฺโม สาราณีโย ปิยกรโณ ครุกรโณ
สงฺคหาย อวิวาทาย สามคฺคิยา เอกีภาวาย สํวตฺตติ ปุน จปรํ
ภิกฺขุ เย เต ลาภา ธมฺมิกา ธมฺมลทฺธา อนฺตมโส ปตฺตปริยาปนฺนมตฺตมฺปิ
ตถารูเปหิ ลาเภหิ อปฺปฏิวิภตฺตโภคี โหติ สีลวนฺเตหิ
สพฺรหฺมจารีหิ สาธารณโภคี อยมฺปิ ธมฺโม สาราณีโย ปิยกรโณ
ครุกรโณ สงฺคหาย อวิวาทาย สามคฺคิยา เอกีภาวาย สํวตฺตติ
ปุน จปรํ ภิกฺขุ ยานิ ตานิ สีลานิ อขณฺฑานิ อจฺฉิทฺทานิ
อสพลานิ อกมฺมาสานิ ภุชิสฺสานิ วิญฺญุปสตฺถานิ อปรามฏฺฐานิ
สมาธิสํวตฺตนิกานิ ตถารูเปสุ สีเลสุ สีลสามญฺญคโต วิหรติ
สพฺรหฺมจารีหิ อาวิ เจว รโห จ อยมฺปิ ธมฺโม สาราณีโย
ปิยกรโณ ครุกรโณ สงฺคหาย อวิวาทาย สามคฺคิยา เอกีภาวาย
สํวตฺตติ ปุน จปรํ ภิกฺขุ ยายํ ทิฏฺฐิ อริยา นิยฺยานิกา
นิยฺยาติ ตกฺกรสฺส สมฺมาทุกฺขกฺขยาย ตถารูปาย ทิฏฺฐิยา ทิฏฺฐิสามญฺญคโต
วิหรติ สพฺรหฺมจารีหิ อาวิ เจว รโห จ อยมฺปิ
ธมฺโม สาราณีโย ปิยกรโณ ครุกรโณ สงฺคหาย อวิวาทาย
สามคฺคิยา เอกีภาวาย สํวตฺตติ อิเม ฉ สาราณียา ธมฺมา


ตตฺถ กตมานิ อฏฺฐารส เภทกรวตฺถูนิ อิธ ภิกฺขุ
อธมฺมํ ธมฺโมติ ทีเปติ ธมฺมํ อธมฺโมติ ทีเปติ อวินยํ
วินโยติ ทีเปติ วินยํ อวินโยติ ทีเปติ อภาสิตํ อลปิตํ
ตถาคเตน ภาสิตํ ลปิตํ ตถาคเตนาติ ทีเปติ ภาสิตํ ลปิตํ
ตถาคเตน อภาสิตํ อลปิตํ ตถาคเตนาติ ทีเปติ อนาจิณฺณํ
ตถาคเตน อาจิณฺณํ ตถาคเตนาติ ทีเปติ อาจิณฺณํ ตถาคเตน
อนาจิณฺณํ ตถาคเตนาติ ทีเปติ อปฺปญฺญตฺตํ ตถาคเตน ปญฺญตฺตํ
ตถาคเตนาติ ทีเปติ ปญฺญตฺตํ ตถาคเตน อปฺปญฺญตฺตํ ตถาคเตนาติ
ทีเปติ อาปตฺตึ อนาปตฺตีติ ทีเปติ อนาปตฺตึ อาปตฺตีติ
ทีเปติ ลหุกํ อาปตฺตึ ครุกา อาปตฺตีติ ทีเปติ ครุกํ อาปตฺตึ
ลหุกา อาปตฺตีติ ทีเปติ สาวเสสํ อาปตฺตึ อนวเสสา อาปตฺตีติ
ทีเปติ อนวเสสํ อาปตฺตึ สาวเสสา อาปตฺตีติ ทีเปติ ทุฏฺฐุลฺลํ
อาปตฺตึ อทุฏฺฐุลฺลา อาปตฺตีติ ทีเปติ อทุฏฺฐุลฺลํ อาปตฺตึ
ทุฏฺฐุลฺลา อาปตฺตีติ ทีเปติ อิมานิ อฏฺฐารส เภทกรวตฺถูนิ
ตตฺถ กตมานิ จตฺตาริ อธิกรณานิ วิวาทาธิกรณํ
อนุวาทาธิกรณํ อาปตฺตาธิกรณํ กิจฺจาธิกรณํ อิมานิ จตฺตาริ
อธิกรณานิ
ตตฺถ กตเม สตฺต สมถา สมฺมุขาวินโย สติวินโย
อมูฬฺหวินโย ปฏิญฺญาตกรณํ เยภุยฺยสิกา ตสฺสปาปิยสิกา



ติณวตฺถารโก อิเม สตฺต สมถา
กติปุจฺฉาวารํ นิฏฺฐิตํ
ตสฺสุทฺทานํ
อาปตฺติ อาปตฺติกฺขนฺธา วินีตา สตฺตธา ปุน
วินีตาคารวา เจว คารวา มูลเมว จ
ปุน วินีตา วิปตฺติ สมุฏฺฐานวิวาทนา
อนุวาทา สาราณียํ เภทาธิกรเณน จ
สตฺเตว สมถา วุตฺตา ปทา สตฺตรสา อิเมติ




วีสติ วารา
ปฐเมน อาปตฺติสมุฏฺฐาเนน ปาราชิกํ อาปชฺเชยฺยาติ
น หีติ วตฺตพฺพํ สงฺฆาทิเสสํ อาปชฺเชยฺยาติ สิยาติ วตฺตพฺพํ
ถุลฺลจฺจยํ อาปชฺเชยฺยาติ สิยาติ วตฺตพฺพํ ปาจิตฺติยํ
อาปชฺเชยฺยาติ สิยาติ วตฺตพฺพํ ปาฏิเทสนียํ อาปชฺเชยฺยาติ
สิยาติ วตฺตพฺพํ ทุกฺกฏํ อาปชฺเชยฺยาติ สิยาติ วตฺตพฺพํ
ทุพฺภาสิตํ อาปชฺเชยฺยาติ น หีติ วตฺตพฺพํ
ทุติเยน อาปตฺติสมุฏฺฐาเนน ปาราชิกํ อาปชฺเชยฺยาติ
น หีติ วตฺตพฺพํ สงฺฆาทิเสสํ อาปชฺเชยฺยาติ สิยาติ วตฺตพฺพํ
ถุลฺลจฺจยํ อาปชฺเชยฺยาติ สิยาติ วตฺตพฺพํ ปาจิตฺติยํ
อาปชฺเชยฺยาติ สิยาติ วตฺตพฺพํ ปาฏิเทสนียํ อาปชฺเชยฺยาติ
น หีติ วตฺตพฺพํ ทุกฺกฏํ อาปชฺเชยฺยาติ สิยาติ วตฺตพฺพํ
ทุพฺภาสิตํ อาปชฺเชยฺยาติ น หีติ วตฺตพฺพํ
ตติเยน อาปตฺติสมุฏฺฐาเนน ปาราชิกํ อาปชฺเชยฺยาติ
น หีติ วตฺตพฺพํ สงฺฆาทิเสสํ อาปชฺเชยฺยาติ สิยาติ
วตฺตพฺพํ ถุลฺลจฺจยํ อาปชฺเชยฺยาติ สิยาติ วตฺตพฺพํ ปาจิตฺติยํ
อาปชฺเชยฺยาติ สิยาติ วตฺตพฺพํ ปาฏิเทสนียํ อาปชฺเชยฺยาติ
สิยาติ วตฺตพฺพํ ทุกฺกฏํ อาปชฺเชยฺยาติ สิยาติ วตฺตพฺพํ
ทุพฺภาสิตํ อาปชฺเชยฺยาติ น หีติ วตฺตพฺพํ


จตุตฺเถน อาปตฺติสมุฏฺฐาเนน ปาราชิกํ อาปชฺเชยฺยาติ
สิยาติ วตฺตพฺพํ สงฺฆาทิเสสํ อาปชฺเชยฺยาติ สิยาติ วตฺตพฺพํ
ถุลฺลจฺจยํ อาปชฺเชยฺยาติ สิยาติ วตฺตพฺพํ ปาจิตฺติยํ
อาปชฺเชยฺยาติ สิยาติ วตฺตพฺพํ ปาฏิเทสนียํ อาปชฺเชยฺยาติ
สิยาติ วตฺตพฺพํ ทุกฺกฏํ อาปชฺเชยฺยาติ สิยาติ วตฺตพฺพํ
ทุพฺภาสิตํ อาปชฺเชยฺยาติ น หีติ วตฺตพฺพํ
ปญฺจเมน อาปตฺติสมุฏฺฐาเนน ปาราชิกํ อาปชฺเชยฺยาติ
สิยาติ วตฺตพฺพํ สงฺฆาทิเสสํ อาปชฺเชยฺยาติ สิยาติ วตฺตพฺพํ
ถุลฺลจฺจยํ อาปชฺเชยฺยาติ สิยาติ วตฺตพฺพํ ปาจิตฺติยํ
อาปชฺเชยฺยาติ สิยาติ วตฺตพฺพํ ปาฏิเทสนียํ อาปชฺเชยฺยาติ
น หีติ วตฺตพฺพํ ทุกฺกฏํ อาปชฺเชยฺยาติ สิยาติ วตฺตพฺพํ
ทุพฺภาสิตํ อาปชฺเชยฺยาติ สิยาติ วตฺตพฺพํ
ฉฏฺเฐน อาปตฺติสมุฏฺฐาเนน ปาราชิกํ อาปชฺเชยฺยาติ
สิยาติ วตฺตพฺพํ สงฺฆาทิเสสํ อาปชฺเชยฺยาติ สิยาติ วตฺตพฺพํ
ถุลฺลจฺจยํ อาปชฺเชยฺยาติ สิยาติ วตฺตพฺพํ ปาจิตฺติยํ
อาปชฺเชยฺยาติ สิยาติ วตฺตพฺพํ ปาฏิเทสนียํ อาปชฺเชยฺยาติ
สิยาติ วตฺตพฺพํ ทุกฺกฏํ อาปชฺเชยฺยาติ สิยาติ วตฺตพฺพํ
ทุพฺภาสิตํ อาปชฺเชยฺยาติ น หีติ วตฺตพฺพํ
ฉอาปตฺติสมุฏฺฐานวารํ นิฏฺฐิตํ ปฐมํ
ปฐเมน อาปตฺติสมุฏฺฐาเนน กติ อาปตฺติโย อาปชฺชติ


ปฐเมน อาปตฺติสมุฏฺฐาเนน ปญฺจ อาปตฺติโย อาปชฺชติ ภิกฺขุ
กปฺปิยสญฺญี สญฺญาจิกาย กุฏึ กโรติ อเทสิตวตฺถุกํ ปมาณาติกฺกนฺตํ
สารมฺภํ อปริกฺกมนํ ปโยเค ทุกฺกฏํ เอกปิณฺเฑ
อนาคเต อาปตฺติ ถุลฺลจฺจยสฺส ตสฺมึ ปิณฺเฑ อาคเต อาปตฺติ
สงฺฆาทิเสสสฺส ภิกฺขุ กปฺปิยสญฺญี วิกาเล โภชนํ ภุญฺชติ
อาปตฺติ ปาจิตฺติยสฺส ภิกฺขุ กปฺปิยสญฺญี อญฺญาติกาย ภิกฺขุนิยา
อนฺตรฆรํ ปวิฏฺฐาย หตฺถโต ขาทนียํ วา โภชนียํ วา สหตฺถา
ปฏิคฺคเหตฺวา ภุญฺชติ อาปตฺติ ปาฏิเทสนียสฺส ปฐเมน อาปตฺติสมุฏฺฐาเนน
อิมา ปญฺจ อาปตฺติโย อาปชฺชติ ตา อาปตฺติโย
จตุนฺนํ วิปตฺตีนํ กติ วิปตฺติโย ภชนฺติ สตฺตนฺนํ อาปตฺติกฺขนฺธานํ
กตีหิ อาปตฺติกฺขนฺเธหิ สงฺคหิตา ฉนฺนํ อาปตฺติสมุฏฺฐานานํ
กตีหิ สมุฏฺฐาเนหิ สมุฏฺฐหนฺติ จตุนฺนํ อธิกรณานํ กตมํ
อธิกรณํ สตฺตนฺนํ สมถานํ กตีหิ สมเถหิ สมฺมนฺติ ตา
อาปตฺติโย จตุนฺนํ วิปตฺตีนํ เทฺว วิปตฺติโย ภชนฺติ สิยา
สีลวิปตฺตึ สิยา อาจารวิปตฺตึ สตฺตนฺนํ อาปตฺติกฺขนฺธานํ
ปญฺจหิ อาปตฺติกฺขนฺเธหิ สงฺคหิตา สิยา สงฺฆาทิเสสาปตฺติกฺขนฺเธน
สิยา ถุลฺลจฺจยาปตฺติกฺขนฺเธน สิยา ปาจิตฺติยาปตฺติกฺขนฺเธน สิยา
ปาฏิเทสนียาปตฺติกฺขนฺเธน สิยา ทุกฺกฏาปตฺติกฺขนฺเธน ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐหนฺติ กายโต
สมุฏฺฐหนฺติ น วาจโต น จิตฺตโต จตุนฺนํ อธิกรณานํ


อาปตฺตาธิกรณํ สตฺตนฺนํ สมถานํ ตีหิ สมเถหิ สมฺมนฺติ สิยา
สมฺมุขาวินเยน จ ปฏิญฺญาตกรเณน จ สิยา สมฺมุขาวินเยน จ
ติณวตฺถารเกน จ
ทุติเยน อาปตฺติสมุฏฺฐาเนน กติ อาปตฺติโย อาปชฺชติ
ทุติเยน อาปตฺติสมุฏฺฐาเนน จตสฺโส อาปตฺติโย อาปชฺชติ ภิกฺขุ
กปฺปิยสญฺญี สมาทิสติ กุฏึ เม กโรถาติ ตสฺส กุฏึ กโรนฺติ
อเทสิตวตฺถุกํ ปมาณาติกฺกนฺตํ สารมฺภํ อปริกฺกมนํ ปโยเค
ทุกฺกฏํ เอกปิณฺเฑ อนาคเต อาปตฺติ ถุลฺลจฺจยสฺส ตสฺมึ
ปิณฺเฑ อาคเต อาปตฺติ สงฺฆาทิเสสสฺส ภิกฺขุ กปฺปิยสญฺญี
อนุปสมฺปนฺนํ ปทโส ธมฺมํ วาเจติ อาปตฺติ ปาจิตฺติยสฺส
ทุติเยน อาปตฺติสมุฏฺฐาเนน อิมา จตสฺโส อาปตฺติโย อาปชฺชติ
ตา อาปตฺติโย จตุนฺนํ วิปตฺตีนํ กติ วิปตฺติโย ภชนฺติ เป
สตฺตนฺนํ สมถานํ กตีหิ สมเถหิ สมฺมนฺติ ตา อาปตฺติโย
จตุนฺนํ วิปตฺตีนํ เทฺว วิปตฺติโย ภชนฺติ สิยา สีลวิปตฺตึ สิยา
อาจารวิปตฺตึ สตฺตนฺนํ อาปตฺติกฺขนฺธานํ จตูหิ อาปตฺติกฺขนฺเธหิ
สงฺคหิตา สิยา สงฺฆาทิเสสาปตฺติกฺขนฺเธน สิยา ถุลฺลจฺจยาปตฺติกฺขนฺเธน
สิยา ปาจิตฺติยาปตฺติกฺขนฺเธน สิยา ทุกฺกฏาปตฺติกฺขนฺเธน
ฉนฺนํ อาปตฺติสมุฏฺฐานานํ เอเกน สมุฏฺฐาเนน สมุฏฺฐหนฺติ
วาจโต สมุฏฺฐหนฺติ น กายโต น จิตฺตโต จตุนฺนํ อธิกรณานํ
อาปตฺตาธิกรณํ สตฺตนฺนํ สมถานํ ตีหิ สมเถหิ สมฺมนฺติ สิยา



สมฺมุขาวินเยน จ ปฏิญฺญาตกรเณน จ สิยา สมฺมุขาวินเยน จ
ติณวตฺถารเกน จ
ตติเยน อาปตฺติสมุฏฺฐาเนน กติ อาปตฺติโย อาปชฺชติ
ตติเยน อาปตฺติสมุฏฺฐาเนน ปญฺจ อาปตฺติโย อาปชฺชติ
ภิกฺขุ กปฺปิยสญฺญี สํวิทหิตฺวา กุฏึ กโรติ อเทสิตวตฺถุกํ ปมาณาติกฺกนฺตํ
สารมฺภํ อปริกฺกมนํ ปโยเค ทุกฺกฏํ เอกปิณฺเฑ
อนาคเต อาปตฺติ ถุลฺลจฺจยสฺส ตสฺมึ ปิณฺเฑ อาคเต อาปตฺติ
สงฺฆาทิเสสสฺส ภิกฺขุ กปฺปิยสญฺญี ปณีตโภชนานิ อตฺตโน
อตฺถาย วิญฺญาเปตฺวา ภุญฺชติ อาปตฺติ ปาจิตฺติยสฺส ภิกฺขุ
กปฺปิยสญฺญี ภิกฺขุนิยา โวสาสนฺติยา น นิวาเรตฺวา ภุญฺชติ อาปตฺติ
ปาฏิเทสนียสฺส ตติเยน อาปตฺติสมุฏฺฐาเนน อิมา ปญฺจ อาปตฺติโย
อาปชฺชติ ตา อาปตฺติโย จตุนฺนํ วิปตฺตีนํ กติ วิปตฺติโย
ภชนฺติ เป สตฺตนฺนํ สมถานํ กตีหิ สมเถหิ สมฺมนฺติ ตา
อาปตฺติโย จตุนฺนํ วิปตฺตีนํ เทฺว วิปตฺติโย ภชนฺติ สิยา
สีลวิปตฺตึ สิยา อาจารวิปตฺตึ สตฺตนฺนํ อาปตฺติกฺขนฺธานํ ปญฺจหิ
อาปตฺติกฺขนฺเธหิ สงฺคหิตา สิยา สงฺฆาทิเสสาปตฺติกฺขนฺเธน
สิยา ถุลฺลจฺจยาปตฺติกฺขนฺเธน สิยา ปาจิตฺติยาปตฺติกฺขนฺเธน สิยา
ปาฏิเทสนียาปตฺติกฺขนฺเธน สิยา ทุกฺกฏาปตฺติกฺขนฺเธน ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐหนฺติ กายโต
จ วาจโต จ สมุฏฺฐหนฺติ น จิตฺตโต จตุนฺนํ อธิกรณานํ


อาปตฺตาธิกรณํ สตฺตนฺนํ สมถานํ ตีหิ สมเถหิ สมฺมนฺติ สิยา
สมฺมุขาวินเยน จ ปฏิญฺญาตกรเณน จ สิยา สมฺมุขาวินเยน จ
ติณวตฺถารเกน จ
จตุตฺเถน อาปตฺติสมุฏฺฐาเนน กติ อาปตฺติโย อาปชฺชติ
จตุตฺเถน อาปตฺติสมุฏฺฐาเนน ฉ อาปตฺติโย อาปชฺชติ
ภิกฺขุ เมถุนํ ธมฺมํ ปฏิเสวติ อาปตฺติ ปาราชิกสฺส ภิกฺขุ
อกปฺปิยสญฺญี สญฺญาจิกาย กุฏึ กโรติ อเทสิตวตฺถุกํ ปมาณาติกฺกนฺตํ
สารมฺภํ อปริกฺกมนํ ปโยเค ทุกฺกฏํ เอกปิณฺเฑ
อนาคเต อาปตฺติ ถุลฺลจฺจยสฺส ตสฺมึ ปิณฺเฑ อาคเต อาปตฺติ
สงฺฆาทิเสสสฺส ภิกฺขุ อกปฺปิยสญฺญี วิกาเล โภชนํ ภุญฺชติ
อาปตฺติ ปาจิตฺติยสฺส ภิกฺขุ อกปฺปิยสญฺญี อญฺญาติกาย ภิกฺขุนิยา
อนฺตรฆรํ ปวิฏฺฐาย หตฺถโต ขาทนียํ วา โภชนียํ วา สหตฺถา
ปฏิคฺคเหตฺวา ภุญฺชติ อาปตฺติ ปาฏิเทสนียสฺส จตุตฺเถน
อาปตฺติสมุฏฺฐาเนน อิมา ฉ อาปตฺติโย อาปชฺชติ ตา อาปตฺติโย
จตุนฺนํ วิปตฺตีนํ กติ วิปตฺติโย ภชนฺติ เป สตฺตนฺนํ สมถานํ
กตีหิ สมเถหิ สมฺมนฺติ ตา อาปตฺติโย จตุนฺนํ วิปตฺตีนํ
เทฺว วิปตฺติโย ภชนฺติ สิยา สีลวิปตฺตึ สิยา อาจารวิปตฺตึ
สตฺตนฺนํ อาปตฺติกฺขนฺธานํ ฉหิ อาปตฺติกฺขนฺเธหิ สงฺคหิตา สิยา
ปาราชิกาปตฺติกฺขนฺเธน สิยา สงฺฆาทิเสสาปตฺติกฺขนฺเธน สิยา
ถุลฺลจฺจยาปตฺติกฺขนฺเธน สิยา ปาจิตฺติยาปตฺติกฺขนฺเธน สิยา


ปาฏิเทสนียาปตฺติกฺขนฺเธน สิยา ทุกฺกฏาปตฺติกฺขนฺเธน ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐหนฺติ กายโต จ จิตฺตโต
จ สมุฏฺฐหนฺติ น วาจโต จตุนฺนํ อธิกรณานํ อาปตฺตาธิกรณํ
สตฺตนฺนํ สมถานํ ตีหิ สมเถหิ สมฺมนฺติ สิยา สมฺมุขาวินเยน จ
ปฏิญฺญาตกรเณน จ สิยา สมฺมุขาวินเยน จ ติณวตฺถารเกน จ
ปญฺจเมน อาปตฺติสมุฏฺฐาเนน กติ อาปตฺติโย อาปชฺชติ
ปญฺจเมน อาปตฺติสมุฏฺฐาเนน ฉ อาปตฺติโย อาปชฺชติ
ภิกฺขุ ปาปิจฺโฉ อิจฺฉาปกโต อสนฺตํ อภูตํ อุตฺตริมนุสฺสธมฺมํ
อุลฺลปติ อาปตฺติ ปาราชิกสฺส ภิกฺขุ อกปฺปิยสญฺญี สมาทิสติ
กุฏึ เม กโรถาติ ตสฺส กุฏึ กโรนฺติ อเทสิตวตฺถุกํ ปมาณาติกฺกนฺตํ
สารมฺภํ อปริกฺกมนํ ปโยเค ทุกฺกฏํ เอกปิณฺเฑ
อนาคเต อาปตฺติ ถุลฺลจฺจยสฺส ตสฺมึ ปิณฺเฑ อาคเต อาปตฺติ
สงฺฆาทิเสสสฺส ภิกฺขุ อกปฺปิยสญฺญี อนุปสมฺปนฺนํ ปทโส ธมฺมํ
วาเจติ อาปตฺติ ปาจิตฺติยสฺส น ขขเสตุกาโม น วมฺเภตุกาโม
น มงฺกก กตฺตุกาโม ทวกมฺยตา หีเนน หีนํ วเทติ อาปตฺติ
ทุพฺภาสิตสฺส ปญฺจเมน อาปตฺติสมุฏฺฐาเนน อิมา ฉ อาปตฺติโย
อาปชฺชติ ตา อาปตฺติโย จตุนฺนํ วิปตฺตีนํ กติ วิปตฺติโย
ภชนฺติ เป สตฺตนฺนํ สมถานํ กตีหิ สมเถหิ สมฺมนฺติ ตา
อาปตฺติโย จตุนฺนํ วิปตฺตีนํ เทฺว วิปตฺติโย ภชนฺติ สิยา
สีลวิปตฺตึ สิยา อาจารวิปตฺตึ สตฺตนฺนํ อาปตฺติกฺขนฺธานํ ฉหิ



อาปตฺติกฺขนฺเธหิ สงฺคหิตา สิยา ปาราชิกาปตฺติกฺขนฺเธน สิยา
สงฺฆาทิเสสาปตฺติกฺขนฺเธน สิยา ถุลฺลจฺจยาปตฺติกฺขนฺเธน สิยา
ปาจิตฺติยาปตฺติกฺขนฺเธน สิยา ทุกฺกฏาปตฺติกฺขนฺเธน สิยา
ทุพฺภาสิตาปตฺติกฺขนฺเธน ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐหนฺติ วาจโต จ จิตฺตโต จ สมุฏฺฐหนฺติ น กายโต
จตุนฺนํ อธิกรณานํ อาปตฺตาธิกรณํ สตฺตนฺนํ สมถานํ ตีหิ
สมเถหิ สมฺมนฺติ สิยา สมฺมุขาวินเยน จ ปฏิญฺญาตกรเณน จ
สิยา สมฺมุขาวินเยน จ ติณวตฺถารเกน จ
ฉฏฺเฐน อาปตฺติสมุฏฺฐาเนน กติ อาปตฺติโย อาปชฺชติ
ฉฏฺเฐน อาปตฺติสมุฏฺฐาเนน ฉ อาปตฺติโย อาปชฺชติ ภิกฺขุ
สํวิทหิตฺวา ภณฺฑํ อวหรติ อาปตฺติ ปาราชิกสฺส ภิกฺขุ
อกปฺปิยสญฺญี สํวิทหิตฺวา กุฏึ กโรติ อเทสิตวตฺถุกํ ปมาณาติกฺกนฺตํ
สารมฺภํ อปริกฺกมนํ ปโยเค ทุกฺกฏํ เอกปิณฺเฑ อนาคเต
อาปตฺติ ถุลฺลจฺจยสฺส ตสฺมึ ปิณฺเฑ อาคเต อาปตฺติ สงฺฆาทิเสสสฺส
ภิกฺขุ อกปฺปิยสญฺญี ปณีตโภชนานิ อตฺตโน อตฺถาย
วิญฺญาเปตฺวา ภุญฺชติ อาปตฺติ ปาจิตฺติยสฺส ภิกฺขุ อกปฺปิยสญฺญี
ภิกฺขุนิยา โวสาสนฺติยา น นิวาเรตฺวา ภุญฺชติ อาปตฺติ
ปาฏิเทสนียสฺส ฉฏฺเฐน อาปตฺติสมุฏฺฐาเนน อิมา ฉ อาปตฺติโย
อาปชฺชติ ตา อาปตฺติโย จตุนฺนํ วิปตฺตีนํ กติ วิปตฺติโย
ภชนฺติ สตฺตนฺนํ อาปตฺติกฺขนฺธานํ กตีหิ อาปตฺติกฺขนฺเธหิ


สงฺคหิตา ฉนฺนํ อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐหนฺติ
จตุนฺนํ อธิกรณานํ กตมํ อธิกรณํ สตฺตนฺนํ สมถานํ กตีหิ
สมเถหิ สมฺมนฺติ ตา อาปตฺติโย จตุนฺนํ วิปตฺตีนํ เทฺว วิปตฺติโย
ภชนฺติ สิยา สีลวิปตฺตึ สิยา อาจารวิปตฺตึ สตฺตนฺนํ อาปตฺติกฺขนฺธานํ
ฉหิ อาปตฺติกฺขนฺเธหิ สงฺคหิตา สิยา ปาราชิกาปตฺติกฺขนฺเธน
สิยา สงฺฆาทิเสสาปตฺติกฺขนฺเธน สิยา ถุลฺลจฺจยาปตฺติกฺขนฺเธน
สิยา ปาจิตฺติยาปตฺติกฺขนฺเธน สิยา ปาฏิเทสนียาปตฺติกฺขนฺเธน
สิยา ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ เอเกน
สมุฏฺฐาเนน สมุฏฺฐหนฺติ กายโต จ วาจโต จ จิตฺตโต จ
สมุฏฺฐหนฺติ จตุนฺนํ อธิกรณานํ อาปตฺตาธิกรณํ สตฺตนฺนํ
สมถานํ ตีหิ สมเถหิ สมฺมนฺติ สิยา สมฺมุขาวินเยน จ ปฏิญฺญาตกรเณน
จ สิยา สมฺมุขาวินเยน จ ติณวตฺถารเกน จ
ฉอาปตฺติสมุฏฺฐานกตาปตฺติวารํ นิฏฺฐิตํ ทุติยํ
สมุฏฺฐานา กายิกา อนนฺตทสฺสินา
อกฺขาตา โลกหิเตน วิเวกทสฺสินา
อาปตฺติโย เตน สมุฏฺฐิตา กติ
ปุจฺฉามิ ตํ พฺรูหิ วิภงฺคโกวิท
สมุฏฺฐานา กายิกา อนนฺตทสฺสินา
อกฺขาตา โลกหิเตน วิเวกทสฺสินา
อาปตฺติโย เตน สมุฏฺฐิตา ปญฺจ



เอตนฺเต อกฺขามิ วิภงฺคโกวิท
สมุฏฺฐานา วาจสิกา อนนฺตทสฺสินา
อกฺขาตา โลกหิเตน วิเวกทสฺสินา
อาปตฺติโย เตน สมุฏฺฐิตา กติ
ปุจฺฉามิ ตํ พฺรูหิ วิภงฺคโกวิท
สมุฏฺฐานา วาจสิกา อนนฺตทสฺสินา
อกฺขาตา โลกหิเตน วิเวกทสฺสินา
อาปตฺติโย เตน สมุฏฺฐิตา จตสฺโส
เอตนฺเต อกฺขามิ วิภงฺคโกวิท
สมุฏฺฐานา กายิกา วาจสิกา อนนฺตทสฺสินา
อกฺขาตา โลกหิเตน วิเวกทสฺสินา
อาปตฺติโย เตน สมุฏฺฐิตา กติ
ปุจฺฉามิ ตํ พฺรูหิ วิภงฺคโกวิท
สมุฏฺฐานา กายิกา วาจสิกา อนนฺตทสฺสินา
อกฺขาตา โลกหิเตน วิเวกทสฺสินา
อาปตฺติโย เตน สมุฏฺฐิตา ปญฺจ
เอตนฺเต อกฺขามิ วิภงฺคโกวิท
สมุฏฺฐานา กายิกา มานสิกา อนนฺตทสฺสินา
อกฺขาตา โลกหิเตน วิเวกทสฺสินา
อาปตฺติโย เตน สมุฏฺฐิตา กติ


ปุจฺฉามิ ตํ พฺรูหิ วิภงฺคโกวิท
สมุฏฺฐานา กายิกา มานสิกา อนนฺตทสฺสินา
อกฺขาตา โลกหิเตน วิเวกทสฺสินา
อาปตฺติโย เตน สมุฏฺฐิตา ฉ
เอตนฺเต อกฺขามิ วิภงฺคโกวิท
สมุฏฺฐานา วาจสิกา มานสิกา อนนฺตทสฺสินา
อกฺขาตา โลกหิเตน วิเวกทสฺสินา
อาปตฺติโย เตน สมุฏฺฐิตา กติ
ปุจฺฉามิ ตํ พฺรูหิ วิภงฺคโกวิท
สมุฏฺฐานา วาจสิกา มานสิกา อนนฺตทสฺสินา
อกฺขาตา โลกหิเตน วิเวกทสฺสินา
อาปตฺติโย เตน สมุฏฺฐิตา ฉ
เอตนฺเต อกฺขามิ วิภงฺคโกวิท
สมุฏฺฐานา กายิกา วาจสิกา มานสิกา อนนฺตทสฺสินา
อกฺขาตา โลกหิเตน วิเวกทสฺสินา
อาปตฺติโย เตน สมุฏฺฐิตา กติ
ปุจฺฉามิ ตํ พฺรูหิ วิภงฺคโกวิท
สมุฏฺฐานา กายิกา วาจสิกา มานสิกา อนนฺตทสฺสินา
อกฺขาตา โลกหิเตน วิเวกทสฺสินา
อาปตฺติโย เตน สมุฏฺฐิตา ฉ


เอตนฺเต อกฺขามิ วิภงฺคโกวิทาติ
อาปตฺติสมุฏฺฐานคาถา นิฏฺฐิตา ตติยา
สีลวิปตฺติปจฺจยา กติ อาปตฺติโย อาปชฺชติ สีลวิปตฺติปจฺจยา
จตสฺโส อาปตฺติโย อาปชฺชติ ภิกฺขุนี ชานํ ปาราชิกํ
ธมฺมํ ปฏิจฺฉาเทติ อาปตฺติ ปาราชิกสฺส เวมติกา ปฏิจฺฉาเทติ
อาปตฺติ ถุลฺลจฺจยสฺส ภิกฺขุ สงฺฆาทิเสสํ ปฏิจฺฉาเทติ อาปตฺติ
ปาจิตฺติยสฺส อตฺตโน ทุฏฺฐุลฺลํ อาปตฺตึ ปฏิจฺฉาเทติ อาปตฺติ
ทุกฺกฏสฺส สีลวิปตฺติปจฺจยา อิมา จตสฺโส อาปตฺติโย อาปชฺชติ
ตา อาปตฺติโย จตุนฺนํ วิปตฺตีนํ กติ วิปตฺติโย
ภชนฺติ เป สตฺตนฺนํ สมถานํ กตีหิ สมเถหิ สมฺมนฺติ ตา
อาปตฺติโย จตุนฺนํ วิปตฺตีนํ เทฺว วิปตฺติโย ภชนฺติ สิยา
สีลวิปตฺตึ สิยา อาจารวิปตฺตึ สตฺตนฺนํ อาปตฺติกฺขนฺธานํ จตูหิ
อาปตฺติกฺขนฺเธหิ สงฺคหิตา สิยา ปาราชิกาปตฺติกฺขนฺเธน สิยา
ถุลฺลจฺจยาปตฺติกฺขนฺเธน สิยา ปาจิตฺติยาปตฺติกฺขนฺเธน สิยา
ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐหนฺติ กายโต จ วาจโต จ จิตฺตโต จ สมุฏฺฐหนฺติ
จตุนฺนํ อธิกรณานํ อาปตฺตาธิกรณํ สตฺตนฺนํ สมถานํ ตีหิ สมเถหิ
สมฺมนฺติ สิยา สมฺมุขาวินเยน จ ปฏิญฺญาตกรเณน จ สิยา
สมฺมุขาวินเยน จ ติณวตฺถารเกน จ
อาจารวิปตฺติปจฺจยา กติ อาปตฺติโย อาปชฺชติ


อาจารวิปตฺติปจฺจยา เอกํ อาปตฺตึ อาปชฺชติ อาจารวิปตฺตึ
ปฏิจฺฉาเทติ อาปตฺติ ทุกฺกฏสฺส อาจารวิปตฺติปจฺจยา อิมํ
เอกํ อาปตฺตึ อาปชฺชติ สา อาปตฺติ จตุนฺนํ วิปตฺตีนํ กติ
วิปตฺติโย ภชติ เป สตฺตนฺนํ สมถานํ กตีหิ สมเถหิ สมฺมติ
สา อาปตฺติ จตุนฺนํ วิปตฺตีนํ เอกํ วิปตฺตึ ภชติ อาจารวิปตฺตึ
สตฺตนฺนํ อาปตฺติกฺขนฺธานํ เอเกน อาปตฺติกฺขนฺเธน สงฺคหิตา
ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ เอเกน สมุฏฺฐาเนน
สมุฏฺฐาติ กายโต จ วาจโต จ จิตฺตโต จ สมุฏฺฐาติ
จตุนฺนํ อธิกรณานํ อาปตฺตาธิกรณํ สตฺตนฺนํ สมถานํ ตีหิ
สมเถหิ สมฺมติ สิยา สมฺมุขาวินเยน จ ปฏิญฺญาตกรเณน จ
สิยา สมฺมุขาวินเยน จ ติณวตฺถารเกน จ
ทิฏฺฐิวิปตฺติปจฺจยา กติ อาปตฺติโย อาปชฺชติ
ทิฏฺฐิวิปตฺติปจฺจยา เทฺว อาปตฺติโย อาปชฺชติ ปาปิกาย ทิฏฺฐิยา
ยาวตติยํ สมนุภาสนาย นปฺปฏินิสฺสชฺชติ ญตฺติยา ทุกฺกฏํ ทฺวีหิ
กมฺมวาจาหิ ทุกฺกฏา กมฺมวาจาปริโยสาเน อาปตฺติ ปาจิตฺติยสฺส
ทิฏฺฐิวิปตฺติปจฺจยา อิมา เทฺว อาปตฺติโย อาปชฺชติ ตา
อาปตฺติโย จตุนฺนํ วิปตฺตีนํ กติ วิปตฺติโย ภชนฺติ เป
สตฺตนฺนํ สมถานํ กตีหิ สมเถหิ สมฺมนฺติ ตา อาปตฺติโย
จตุนฺนํ วิปตฺตีนํ เอกํ วิปตฺตึ ภชนฺติ อาจารวิปตฺตึ สตฺตนฺนํ
อาปตฺติกฺขนฺธานํ ทฺวีหิ อาปตฺติกฺขนฺเธหิ สงฺคหิตา สิยา



ติยาปตฺติกฺขนฺเธน สิยา ทุกฺกฏาปตฺติกฺขนฺเธน ฉนฺนํ
อาปตฺติสมุฏฺฐานานํ เอเกน สมุฏฺฐาเนน สมุฏฺฐหนฺติ กายโต จ วาจโต จ
จิตฺตโต จ สมุฏฺฐหนฺติ จตุนฺนํ อธิกรณานํ อาปตฺตาธิกรณํ
สตฺตนฺนํ สมถานํ ตีหิ สมเถหิ สมฺมนฺติ สิยา สมฺมุขาวินเยน จ
ปฏิญฺญาตกรเณน จ สิยา สมฺมุขาวินเยน จ ติณวตฺถารเกน จ
อาชีววิปตฺติปจฺจยา กติ อาปตฺติโย อาปชฺชติ
อาชีววิปตฺติปจฺจยา ฉ อาปตฺติโย อาปชฺชติ อาชีวเหตุ อาชีวการณา
ปาปิจฺโฉ อิจฺฉาปกโต อสนฺตํ อภูตํ อุตฺตริมนุสฺสธมฺมํ อุลฺลปติ
อาปตฺติ ปาราชิกสฺส อาชีวเหตุ อาชีวการณา สญฺจริตฺตํ
สมาปชฺชติ อาปตฺติ สงฺฆาทิเสสสฺส อาชีวเหตุ อาชีวการณา
โย เต วิหาเร วสติ โส ภิกฺขุ อรหาติ ภณติ ปฏิวิชานนฺตสฺส
อาปตฺติ ถุลฺลจฺจยสฺส อาชีวเหตุ อาชีวการณา ภิกฺขุ
ปณีตโภชนานิ อตฺตโน อตฺถาย วิญฺญาเปตฺวา ภุญฺชติ อาปตฺติ
ปาจิตฺติยสฺส อาชีวเหตุ อาชีวการณา ภิกฺขุนี ปณีตโภชนานิ
อตฺตโน อตฺถาย วิญฺญาเปตฺวา ภุญฺชติ อาปตฺติ ปาฏิเทสนียสฺส
อาชีวเหตุ อาชีวการณา ภิกฺขุ สูปํ วา โอทนํ วา อคิลาโน
อตฺตโน อตฺถาย วิญฺญาเปตฺวา ภุญฺชติ อาปตฺติ ทุกฺกฏสฺส
อาชีววิปตฺติปจฺจยา อิมา ฉ อาปตฺติโย อาปชฺชติ ตา อาปตฺติโย
จตุนฺนํ วิปตฺตีนํ กติ วิปตฺติโย ภชนฺติ เป สตฺตนฺนํ สมถานํ
กตีหิ สมเถหิ สมฺมนฺติ ตา อาปตฺติโย จตุนฺนํ วิปตฺตีนํ เทฺว



วิปตฺติโย ภชนฺติ สิยา สีลวิปตฺตึ สิยา อาจารวิปตฺตึ
สตฺตนฺนํ อาปตฺติกฺขนฺธานํ ฉหิ อาปตฺติกฺขนฺเธหิ สงฺคหิตา สิยา
ปาราชิกาปตฺติกฺขนฺเธน สิยา สงฺฆาทิเสสาปตฺติกฺขนฺเธน สิยา
ถุลฺลจฺจยาปตฺติกฺขนฺเธน สิยา ปาจิตฺติยาปตฺติกฺขนฺเธน สิยา
ปาฏิเทสนียาปตฺติกฺขนฺเธน สิยา ทุกฺกฏาปตฺติกฺขนฺเธน ฉนฺนํ
อาปตฺติสมุฏฺฐานานํ ฉหิ สมุฏฺฐาเนหิ สมุฏฺฐหนฺติ สิยา กายโต สมุฏฺฐหนฺติ
น วาจโต น จิตฺตโต สิยา วาจโต สมุฏฺฐหนฺติ น กายโต น
จิตฺตโต สิยา กายโต จ วาจโต จ สมุฏฺฐหนฺติ น จิตฺตโต
สิยา กายโต จ จิตฺตโต จ สมุฏฺฐหนฺติ น วาจโต สิยา วาจโต
จ จิตฺตโต จ สมุฏฺฐหนฺติ น กายโต สิยา กายโต จ วาจโต
จ จิตฺตโต จ สมุฏฺฐหนฺติ จตุนฺนํ อธิกรณานํ อาปตฺตาธิกรณํ
สตฺตนฺนํ สมถานํ ตีหิ สมเถหิ สมฺมนฺติ สิยา สมฺมุขาวินเยน จ
ปฏิญฺญาตกรเณน จ สิยา สมฺมุขาวินเยน จ ติณวตฺถารเกน จ
วิปตฺติปจฺจยวารํ นิฏฺฐิตํ จตุตฺถํ
วิวาทาธิกรณปจฺจยา กติ อาปตฺติโย อาปชฺชติ
วิวาทาธิกรณปจฺจยา เทฺว อาปตฺติโย อาปชฺชติ อุปสมฺปนฺนํ
โอมสติ อาปตฺติ ปาจิตฺติยสฺส อนุปสมฺปนฺนํ โอมสติ อาปตฺติ
ทุกฺกฏสฺส วิวาทาธิกรณปจฺจยา อิมา เทฺว อาปตฺติโย อาปชฺชติ
ตา อาปตฺติโย จตุนฺนํ วิปตฺตีนํ กติ วิปตฺติโย ภชนฺติ เป
สตฺตนฺนํ สมถานํ กตีหิ สมเถหิ สมฺมนฺติ ตา อาปตฺติโย


จตุนฺนํ วิปตฺตีนํ เอกํ วิปตฺตึ ภชนฺติ อาจารวิปตฺตึ สตฺตนฺนํ
อาปตฺติกฺขนฺธานํ ทฺวีหิ อาปตฺติกฺขนฺเธหิ สงฺคหิตา สิยา ปาจิตฺติยาปตฺติกฺขนฺเธน
สิยา ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐหนฺติ สิยา กายโต จ จิตฺตโต จ
สมุฏฺฐหนฺติ น วาจโต สิยา วาจโต จ จิตฺตโต จ สมุฏฺฐหนฺติ
น กายโต สิยา กายโต จ วาจโต จ จิตฺตโต จ สมุฏฺฐหนฺติ
จตุนฺนํ อธิกรณานํ อาปตฺตาธิกรณํ สตฺตนฺนํ สมถานํ ตีหิ
สมเถหิ สมฺมนฺติ สิยา สมฺมุขาวินเยน จ ปฏิญฺญาตกรเณน จ
สิยา สมฺมุขาวินเยน จ ติณวตฺถารเกน จ
อนุวาทาธิกรณปจฺจยา กติ อาปตฺติโย อาปชฺชติ
อนุวาทาธิกรณปจฺจยา ติสฺโส อาปตฺติโย อาปชฺชติ ภิกฺขุํ อมูลเกน
ปาราชิเกน ธมฺเมน อนุทฺธํเสติ อาปตฺติ สงฺฆาทิเสสสฺส อมูลเกน
สงฺฆาทิเสเสน อนุทฺธํเสติ อาปตฺติ ปาจิตฺติยสฺส อมูลิกาย
อาจารวิปตฺติยา อนุทฺธํเสติ อาปตฺติ ทุกฺกฏสฺส อนุวาทาธิกรณปจฺจยา
อิมา ติสฺโส อาปตฺติโย อาปชฺชติ ตา อาปตฺติโย
จตุนฺนํ วิปตฺตีนํ กติ วิปตฺติโย ภชนฺติ เป สตฺตนฺนํ สมถานํ
กตีหิ สมเถหิ สมฺมนฺติ ตา อาปตฺติโย จตุนฺนํ วิปตฺตีนํ เทฺว
วิปตฺติโย ภชนฺติ สิยา สีลวิปตฺตึ สิยา อาจารวิปตฺตึ
สตฺตนฺนํ อาปตฺติกฺขนฺธานํ ตีหิ อาปตฺติกฺขนฺเธหิ สงฺคหิตา สิยา
สงฺฆาทิเสสาปตฺติกฺขนฺเธน สิยา ปาจิตฺติยาปตฺติกฺขนฺเธน สิยา


ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐหนฺติ สิยา กายโต จ จิตฺตโต จ สมุฏฺฐหนฺติ น วาจโต
สิยา วาจโต จ จิตฺตโต จ สมุฏฺฐหนฺติ น กายโต สิยา
กายโต จ วาจโต จ จิตฺตโต จ สมุฏฺฐหนฺติ จตุนฺนํ
อธิกรณานํ อาปตฺตาธิกรณํ สตฺตนฺนํ สมถานํ ตีหิ สมเถหิ
สมฺมนฺติ สิยา สมฺมุขาวินเยน จ ปฏิญฺญาตกรเณน จ สิยา
สมฺมุขาวินเยน จ ติณวตฺถารเกน จ
อาปตฺตาธิกรณปจฺจยา กติ อาปตฺติโย อาปชฺชติ
อาปตฺตาธิกรณปจฺจยา จตสฺโส อาปตฺติโย อาปชฺชติ ภิกฺขุนี
ชานํ ปาราชิกํ ธมฺมํ ปฏิจฺฉาเทติ อาปตฺติ ปาราชิกสฺส เวมติกา
ปฏิจฺฉาเทติ อาปตฺติ ถุลฺลจฺจยสฺส ภิกฺขุ สงฺฆาทิเสสํ ปฏิจฺฉาเทติ
อาปตฺติ ปาจิตฺติยสฺส อาจารวิปตฺตึ ปฏิจฺฉาเทติ
อาปตฺติ ทุกฺกฏสฺส อาปตฺตาธิกรณปจฺจยา อิมา จตสฺโส
อาปตฺติโย อาปชฺชติ ตา อาปตฺติโย จตุนฺนํ วิปตฺตีนํ กติ
วิปตฺติโย ภชนฺติ เป สตฺตนฺนํ สมถานํ กตีหิ สมเถหิ สมฺมนฺติ
ตา อาปตฺติโย จตุนฺนํ วิปตฺตีนํ เทฺว วิปตฺติโย ภชนฺติ สิยา
สีลวิปตฺตึ สิยา อาจารวิปตฺตึ สตฺตนฺนํ อาปตฺติกฺขนฺธานํ
จตูหิ อาปตฺติกฺขนฺเธหิ สงฺคหิตา สิยา ปาราชิกาปตฺติกฺขนฺเธน
สิยา ถุลฺลจฺจยาปตฺติกฺขนฺเธน สิยา ปาจิตฺติยาปตฺติกฺขนฺเธน สิยา
ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ เอเกน


สมุฏฺฐาเนน สมุฏฺฐหนฺติ กายโต จ วาจโต จ จิตฺตโต จ สมุฏฺฐหนฺติ
จตุนฺนํ อธิกรณานํ อาปตฺตาธิกรณํ สตฺตนฺนํ สมถานํ ตีหิ
สมเถหิ สมฺมนฺติ สิยา สมฺมุขาวินเยน จ ปฏิญฺญาตกรเณน จ
สิยา สมฺมุขาวินเยน จ ติณวตฺถารเกน จ
กิจฺจาธิกรณปจฺจยา กติ อาปตฺติโย อาปชฺชติ
กิจฺจาธิกรณปจฺจยา ปญฺจ อาปตฺติโย อาปชฺชติ อุกฺขิตฺตานุวตฺติกา
ภิกฺขุนี ยาวตติยํ สมนุภาสนาย นปฺปฏินิสฺสชฺชติ ญตฺติยา ทุกฺกฏํ
ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน อาปตฺติ
ปาราชิกสฺส เภทกานุวตฺตกา ภิกฺขู ยาวตติยํ สมนุภาสนาย
นปฺปฏินิสฺสชฺชนฺติ อาปตฺติ สงฺฆาทิเสสสฺส ปาปิกาย ทิฏฺฐิยา
ยาวตติยํ สมนุภาสนาย นปฺปฏินิสฺสชฺชติ อาปตฺติ ปาจิตฺติยสฺส
กิจฺจาธิกรณปจฺจยา อิมา ปญฺจ อาปตฺติโย อาปชฺชติ ตา
อาปตฺติโย จตุนฺนํ วิปตฺตีนํ กติ วิปตฺติโย ภชนฺติ เป สตฺตนฺนํ
สมถานํ กตีหิ สมเถหิ สมฺมนฺติ ตา อาปตฺติโย จตุนฺนํ
วิปตฺตีนํ เทฺว วิปตฺติโย ภชนฺติ สิยา สีลวิปตฺตึ สิยา อาจารวิปตฺตึ
สตฺตนฺนํ อาปตฺติกฺขนฺธานํ ปญฺจหิ อาปตฺติกฺขนฺเธหิ
สงฺคหิตา สิยา ปาราชิกาปตฺติกฺขนฺเธน สิยา สงฺฆาทิเสสาปตฺติกฺขนฺเธน
สิยา ถุลฺลจฺจยาปตฺติกฺขนฺเธน สิยา ปาจิตฺติยาปตฺติกฺขนฺเธน
สิยา ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ เอเกน
สมุฏฺฐาเนน สมุฏฺฐหนฺติ กายโต จ วาจโต จ จิตฺตโต จ


สมุฏฺฐหนฺติ จตุนฺนํ อธิกรณานํ อาปตฺตาธิกรณํ สตฺตนฺนํ
สมถานํ ตีหิ สมเถหิ สมฺมนฺติ สิยา สมฺมุขาวินเยน จ ปฏิญฺญาตกรเณน
จ สิยา สมฺมุขาวินเยน จ ติณวตฺถารเกน จ
ฐเปตฺวา สตฺต อาปตฺติโย สตฺต อาปตฺติกฺขนฺเธ อวเสสา
อาปตฺติโย จตุนฺนํ วิปตฺตีนํ กติ วิปตฺติโย ภชนฺติ สตฺตนฺนํ
อาปตฺติกฺขนฺธานํ กตีหิ อาปตฺติกฺขนฺเธหิ สงฺคหิตา ฉนฺนํ
อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐหนฺติ จตุนฺนํ
อธิกรณานํ กตมํ อธิกรณํ สตฺตนฺนํ สมถานํ กตีหิ สมเถหิ
สมฺมนฺติ ฐเปตฺวา สตฺต อาปตฺติโย สตฺต อาปตฺติกฺขนฺเธ
อวเสสา อาปตฺติโย จตุนฺนํ วิปตฺตีนํ น กตมํ วิปตฺตึ ภชนฺติ
สตฺตนฺนํ อาปตฺติกฺขนฺธานํ น กตเมน อาปตฺติกฺขนฺเธน สงฺคหิตา
ฉนฺนํ อาปตฺติสมุฏฺฐานานํ น กตเมน สมุฏฺฐาเนน สมุฏฺฐหนฺติ
จตุนฺนํ อธิกรณานํ น กตมํ อธิกรณํ สตฺตนฺนํ สมถานํ น
กตเมน สมเถน สมฺมนฺติ ตํ กิสฺส เหตุ ฐเปตฺวา สตฺต
อาปตฺติโย สตฺต อาปตฺติกฺขนฺเธ นตฺถญฺญา อาปตฺติโยติ
อธิกรณปจฺจยวารํ นิฏฺฐิตํ ปญฺจมํ
อนนฺตรเปยฺยาลํ นิฏฺฐิตํ
ตสฺสุทฺทานํ
กติปุจฺฉา สมุฏฺฐานา กตาปตฺติ ตเถว จ
สมุฏฺฐานา วิปตฺติ จ ตถาธิกรเณน จาติ



วิวาทาธิกรณสฺส กึ ปุพฺพงฺคมํ กติ ฐานานิ กติ วตฺถูนิ
กติ ภูมิโย กติ เหตู กติ มูลานิ กตีหากาเรหิ วิวทติ
วิวาทาธิกรณํ กตีหิ สมเถหิ สมฺมติ อนุวาทาธิกรณสฺส กึ
ปุพฺพงฺคมํ กติ ฐานานิ กติ วตฺถูนิ กติ ภูมิโย กติ
เหตู กติ มูลานิ กตีหากาเรหิ อนุวทติ อนุวาทาธิกรณํ
กตีหิ สมเถหิ สมฺมติ อาปตฺตาธิกรณสฺส กึ ปุพฺพงฺคมํ กติ
ฐานานิ กติ วตฺถูนิ กติ ภูมิโย กติ เหตู กติ มูลานิ
กตีหากาเรหิ อาปตฺตึ อาปชฺชติ อาปตฺตาธิกรณํ กตีหิ สมเถหิ
สมฺมติ กิจฺจาธิกรณสฺส กึ ปุพฺพงฺคมํ กติ ฐานานิ กติ
วตฺถูนิ กติ ภูมิโย กติ เหตู กติ มูลานิ กตีหากาเรหิ
กิจฺจํ ชายติ กิจฺจาธิกรณํ กตีหิ สมเถหิ สมฺมติ
วิวาทาธิกรณสฺส กึ ปุพฺพงฺคมนฺติ โลโภ ปุพฺพงฺคโม
โทโส ปุพฺพงฺคโม โมโห ปุพฺพงฺคโม อโลโภ ปุพฺพงฺคโม
อโทโส ปุพฺพงฺคโม อโมโห ปุพฺพงฺคโม กติ ฐานานีติ
อฏฺฐารส เภทกรวตฺถูนิ ฐานานิ กติ วตฺถูนีติ อฏฺฐารส
เภทกรวตฺถูนิ กติ ภูมิโยติ อฏฺฐารส เภทกรวตฺถูนิ ภูมิโย
กติ เหตูติ นว เหตู ตโย กุสลเหตู ตโย อกุสลเหตู
ตโย อพฺยากตเหตู กติ มูลานีติ ทฺวาทส มูลานิ
กตีหากาเรหิ วิวทตีติ ทฺวีหากาเรหิ วิวทติ ธมฺมทิฏฺฐิ วา
อธมฺมทิฏฺฐิ วา วิวาทาธิกรณํ กตีหิ สมเถหิ สมฺมตีติ


วิวาทาธิกรณํ ทฺวีหิ สมเถหิ สมฺมติ สมฺมุขาวินเยน จ
เยภุยฺยสิกาย จ
อนุวาทาธิกรณสฺส กึ ปุพฺพงฺคมนฺติ โลโภ ปุพฺพงฺคโม
โทโส ปุพฺพงฺคโม โมโห ปุพฺพงฺคโม อโลโภ ปุพฺพงฺคโม
อโทโส ปุพฺพงฺคโม อโมโห ปุพฺพงฺคโม กติ ฐานานีติ
จตสฺโส วิปตฺติโย ฐานานิ กติ วตฺถูนีติ จตสฺโส วิปตฺติโย
วตฺถูนิ กติ ภูมิโยติ จตสฺโส วิปตฺติโย ภูมิโย กติ
เหตูติ นว เหตู ตโย กุสลเหตู ตโย อกุสลเหตู ตโย
อพฺยากตเหตู กติ มูลานีติ จุทฺทส มูลานิ กตีหากาเรหิ
อนุวทตีติ ทฺวีหากาเรหิ อนุวทติ วตฺถุโต วา อาปตฺติโต วา
อนุวาทาธิกรณํ กตีหิ สมเถหิ สมฺมตีติ อนุวาทาธิกรณํ จตูหิ
สมเถหิ สมฺมติ สมฺมุขาวินเยน จ สติวินเยน จ อมูฬฺหวินเยน
จ ตสฺสปาปิยสิกาย จ
อาปตฺตาธิกรณสฺส กึ ปุพฺพงฺคมนฺติ โลโภ ปุพฺพงฺคโม
โทโส ปุพฺพงฺคโม โมโห ปุพฺพงฺคโม อโลโภ ปุพฺพงฺคโม
อโทโส ปุพฺพงฺคโม อโมโห ปุพฺพงฺคโม กติ ฐานานีติ
สตฺต อาปตฺติกฺขนฺธา ฐานานิ กติ วตฺถูนีติ สตฺต อาปตฺติกฺขนฺธา
วตฺถูนิ กติ ภูมิโยติ สตฺต อาปตฺติกฺขนฺธา ภูมิโย
กติ เหตูติ นว เหตู ตโย กุสลเหตู ตโย อกุสลเหตู
ตโย อพฺยากตเหตู กติ มูลานีติ ฉ อาปตฺติสมุฏฺฐานานิ



มูลานิ กตีหากาเรหิ อาปตฺตึ อาปชฺชตีติ ฉหากาเรหิ อาปตฺตึ
อาปชฺชติ อลชฺชิตา อญฺญาณตา กุกฺกุจฺจปกตตา อกปฺปิเย
กปฺปิยสญฺญิตา กปฺปิเย อกปิยสญฺญิตา สติสมฺโมสา
อาปตฺตาธิกรณํ กตีหิ สมเถหิ สมฺมตีติ อาปตฺตาธิกรณํ ตีหิ สมเถหิ
สมฺมติ สมฺมุขาวินเยน จ ปฏิญฺญาตกรเณน จ ติณวตฺถารเกน จ
กิจฺจาธิกรณสฺส กึ ปุพฺพงฺคมนฺติ โลโภ ปุพฺพงฺคโม
โทโส ปุพฺพงฺคโม โมโห ปุพฺพงฺคโม อโลโภ ปุพฺพงฺคโม
อโทโส ปุพฺพงฺคโม อโมโห ปุพฺพงฺคโม กติ ฐานานีติ
จตฺตาริ กมฺมานิ ฐานานิ กติ วตฺถูนีติ จตฺตาริ กมฺมานิ
วตฺถูนิ กติ ภูมิโยติ จตฺตาริ กมฺมานิ ภูมิโย กติ เหตูติ
นว เหตู ตโย กุสลเหตู ตโย อกุสลเหตู ตโย อพฺยากตเหตู
กติ มูลานีติ เอกํ มูลํ สงฺโฆ กตีหากาเรหิ กิจฺจํ ชายตีติ
ทฺวีหากาเรหิ กิจฺจํ ชายติ ญตฺติโต วา อปโลกนโต วา
กิจฺจาธิกรณํ กตีหิ สมเถหิ สมฺมตีติ กิจฺจาธิกรณํ เอเกน
สมเถน สมฺมติ สมฺมุขาวินเยน
กติ สมถาติ สตฺต สมถา สมฺมุขาวินโย สติวินโย
อมูฬฺหวินโย ปฏิญฺญาตกรณํ เยภุยฺยสิกา ตสฺสปาปิยสิกา
ติณวตฺถารโก อิเม สตฺต สมถา สิยา อิเม สตฺต สมถา
ทส สมถา โหนฺติ ทส สมถา สตฺต สมถา โหนฺติ วตฺถุวเสน
ปริยาเยน สิยาติ กถญฺจ สิยา วิวาทาธิกรณสฺส เทฺว




สมถา อนุวาทาธิกรณสฺส จตฺตาโร สมถา อาปตฺตาธิกรณสฺส
ตโย สมถา กิจฺจาธิกรณสฺส เอโก สมโถ เอวํ อิเม สตฺต
สมถา ทส สมถา โหนฺติ ทส สมถา สตฺต สมถา โหนฺติ
วตฺถุวเสน ปริยาเยน
ปริยายวารํ นิฏฺฐิตํ ฉฏฺฐํ
กติ สมถา วิวาทาธิกรณสฺส สาธารณา กติ สมถา
วิวาทาธิกรณสฺส อสาธารณา กติ สมถา อนุวาทาธิกรณสฺส
สาธารณา กติ สมถา อนุวาทาธิกรณสฺส อสาธารณา กติ
สมถา อาปตฺตาธิกรณสฺส สาธารณา กติ สมถา อาปตฺตาธิกรณสฺส
อสาธารณา กติ สมถา กิจฺจาธิกรณสฺส สาธารณา กติ
สมถา กิจฺจาธิกรณสฺส อสาธารณา เทฺว สมถา
วิวาทาธิกรณสฺส สาธารณา สมฺมุขาวินโย เยภุยฺยสิกา ปญฺจ
สมถา วิวาทาธิกรณสฺส อสาธารณา สติวินโย อมูฬฺหวินโย
ปฏิญฺญาตกรณํ ตสฺสปาปิยสิกา ติณวตฺถารโก จตฺตาโร
สมถา อนุวาทาธิกรณสฺส สาธารณา สมฺมุขาวินโย สติวินโย
อมูฬฺหวินโย ตสฺสปาปิยสิกา ตโย สมถา อนุวาทาธิกรณสฺส
อสาธารณา เยภุยฺยสิยา ปฏิญฺญาตกรณํ ติณวตฺถารโก
ตโย สมถา อาปตฺตาธิกรณสฺส สาธารณา สมฺมุขาวินโย
ปฏิญฺญาตกรณํ ติณวตฺถารโก จตฺตาโร สมถา
อาปตฺตาธิกรณสฺส อสาธารณา เยภุยฺยสิกา สติวินโย อมูฬฺหวินโย


ตสฺสปาปิยสิกา เอโก สมโถ กิจฺจาธิกรณสฺส สาธารโณ
สมฺมุขาวินโย ฉ สมถา กิจฺจาธิกรณสฺส อสาธารณา
เยภุยฺยสิกา สติวินโย อมูฬฺหวินโย ปฏิญฺญาตกรณํ ตสฺสปาปิยสิกา
ติณวตฺถารโก
สาธารณวารํ นิฏฺฐิตํ สตฺตมํ
กติ สมถา วิวาทาธิกรณสฺส ตพฺภาคิยา กติ สมถา
วิวาทาธิกรณสฺส อญฺญภาคิยา กติ สมถา อนุวาทาธิกรณสฺส
ตพฺภาคิยา กติ สมถา อนุวาทาธิกรณสฺส อญฺญภาคิยา กติ
สมถา อาปตฺตาธิกรณสฺส ตพฺภาคิยา กติ สมถา
อาปตฺตาธิกรณสฺส อญฺญภาคิยา กติ สมถา กิจฺจาธิกรณสฺส ตพฺภาคิยา
กติ สมถา กิจฺจาธิกรณสฺส อญฺญภาคิยา เทฺว สมถา
วิวาทาธิกรณสฺส ตพฺภาคิยา สมฺมุขาวินโย เยภุยฺยสิกา ปญฺจ
สมถา วิวาทาธิกรณสฺส อญฺญภาคิยา สติวินโย อมูฬฺหวินโย
ปฏิญฺญาตกรณํ ตสฺสปาปิยสิกา ติณวตฺถารโก จตฺตาโร สมถา
อนุวาทาธิกรณสฺส ตพฺภาคิยา สมฺมุขาวินโย สติวินโย
วินโย ตสฺสปาปิยสิกา ตโย สมถา อนุวาทาธิกรณสฺส
อญฺญภาคิยา เยภุยฺยสิกา ปฏิญฺญาตกรณํ ติณวตฺถารโก ตโย
สมถา อาปตฺตาธิกรณสฺส ตพฺภาคิยา สมฺมุขาวินโย
ปฏิญฺญาตกรณํ ติณวตฺถารโก จตฺตาโร สมถา อาปตฺตาธิกรณสฺส
อญฺญภาคิยา เยภุยฺยสิกา สติวินโย อมูฬฺหวินโย ตสฺสปาปิยสิกา


เอโก สมโถ กิจฺจาธิการณสฺส ตพฺภาคิโย สมฺมุขาวินโย ฉ
สมถา กิจฺจาธิกรณสฺส อญฺญภาคิยา เยภุยฺยสิกา สติวินโย
อมูฬฺหวินโย ปฏิญฺญาตกรณํ ตสฺสปาปิยสิกา ติณวตฺถารโก
ตพฺภาคิยวารํ นิฏฺฐิตํ อฏฺฐมํ
สมถา สมถสฺส สาธารณา สมถา สมถสฺส อสาธารณา
สิยา สมถา สมถสฺส สาธารณา สิยา สมถา สมถสฺส
อสาธารณา กถํ สิยา สมถา สมถสฺส สาธารณา กถํ
สิยา สมถา สมถสฺส อสาธารณา เยภุยฺยสิกา สมฺมุขาวินยสฺส
สาธารณา สติวินยสฺส อมูฬฺหวินยสฺส ปฏิญฺญาตกรณสฺส ตสฺสปาปิยสิกาย
ติณวตฺถารกสฺส อสาธารณา สติวินโย สมฺมุขาวินยสฺส
สาธารโณ อมูฬฺหวินยสฺส ปฏิญฺญาตกรณสฺส ตสฺสปาปิยสิกาย
ติณวตฺถารกสฺส เยภุยฺยสิกาย อสาธารโณ อมูฬฺหวินโย
สมฺมุขาวินยสฺส สาธารโณ ปฏิญฺญาตกรณสฺส ตสฺสปาปิยสิกาย
ติณวตฺถารกสฺส เยภุยฺยสิกาย สติวินยสฺส อสาธารโณ ปฏิญฺญาตกรณํ
สมฺมุขาวินยสฺส สาธารณํ ตสฺสปาปิยสิกาย ติณวตฺถารกสฺส
เยภุยฺยสิกาย สติวินยสฺส อมูฬฺหวินยสฺส อสาธารณํ ตสฺสปาปิยสิกา
สมฺมุขาวินยสฺส สาธารณา ติณวตฺถารกสฺส เยภุยฺยสิกาย
วินยสฺส อมูฬฺหวินยสฺส ปฏิญฺญาตกรณสฺส อสาธารณา
ติณวตฺถารโก สมฺมุขาวินยสฺส สาธารโณ เยภุยฺยสิกาย สติวินยสฺส
อมูฬฺหวินยสฺส ปฏิญฺญาตกรณสฺส ตสฺสปาปิยสิกาย อสาธารโณ


เอวํ สิยา สมถา สมถสฺส สาธารณา เอวํ สิยา สมถา
สมถสฺส อสาธารณา
สมถา สมถสฺส สาธารณวารํ นิฏฺฐิตํ นวมํ
สมถา สมถสฺส ตพฺภาคิยา สมถา สมถสฺส อญฺญภาคิยา
สิยา สมถา สมถสฺส ตพฺภาคิยา สิยา สมถา สมถสฺส
อญฺญภาคิยา กถํ สิยา สมถา สมถสฺส ตพฺภาคิยา กถํ
สิยา สมถา สมถสฺส อญฺญภาคิยา เยภุยฺยสิกา สมฺมุขาวินยสฺส
ตพฺภาคิยา สติวินยสฺส อมูฬฺหวินยสฺส ปฏิญฺญาตกรณสฺส
ปาปิยสิกาย ติณวตฺถารกสฺส อญฺญภาคิยา สติวินโย
วินยสฺส ตพฺภาคิโย อมูฬฺหวินยสฺส ปฏิญฺญาตกรณสฺส
ตสฺสปาปิยสิกาย ติณวตฺถารกสฺส เยภุยฺยสิกาย อญฺญภาคิโย อมูฬฺหวินโย
สมฺมุขาวินยสฺส ตพฺภาคิโย ปฏิญฺญาตกรณสฺส ตสฺสปาปิยสิกาย
ติณวตฺถารกสฺส เยภุยฺยสิกาย สติวินยสฺส อญฺญภาคิโย
ญาตกรณํ สมฺมุขาวินยสฺส ตพฺภาคิยํ ตสฺสปาปิยสิกาย
ติณวตฺถารกสฺส เยภุยฺยสิกาย สติวินยสฺส อมูฬฺหวินยสฺส อญฺญภาคิยํ
ตสฺสปาปิยสิกา สมฺมุขาวินยสฺส ตพฺภาคิยา ติณวตฺถารกสฺส
เยภุยฺยสิกาย สติวินยสฺส อมูฬฺหวินยสฺส ปฏิญฺญาตกรณสฺส
อญฺญภาคิยา ติณวตฺถารโก สมฺมุขาวินยสฺส ตพฺภาคิโย เยภุยฺยสิกาย
สติวินยสฺส อมูฬฺหวินยสฺส ปฏิญฺญาตกรณสฺส ตสฺสปาปิยสิกาย
อญฺญภาคิโย เอวํ สิยา สมถา สมถสฺส ตพฺภาคิยา เอวํ


สิยา สมถา สมถสฺส อญฺญภาคิยา
สมถา สมถสฺส ตพฺภาคิยวารํ นิฏฺฐิตํ ทสมํ
สมโถ สมฺมุขาวินโย สมฺมุขาวินโย สมโถ สมโถ
เยภุยฺยสิกา เยภุยฺยสิกา สมโถ สมโถ สติวินโย สติวินโย
สมโถ สมโถ อมูฬฺหวินโย อมูฬฺหวินโย สมโถ สมโถ
ปฏิญฺญาตกรณํ ปฏิญฺญาตกรณํ สมโถ สมโถ ตสฺสปาปิยสิกา
ตสฺสปาปิยสิกา สมโถ สมโถ ติณวตฺถารโก ติณวตฺถารโก
สมโถ เยภุยฺยสิกา สติวินโย อมูฬฺหวินโย ปฏิญฺญาตกรณํ
ตสฺสปาปิยสิกา ติณวตฺถารโก อิเม สมถา สมถา โน
สมฺมุขาวินโย สมฺมุขาวินโย สมโถ เจว สมฺมุขาวินโย จ
สติวินโย อมูฬฺหวินโย ปฏิญฺญาตกรณํ ตสฺสปาปิยสิกา ติณวตฺถารโก
สมฺมุขาวินโย อิเม สมถา สมถา โน เยภุยฺยสิกา
เยภุยฺยสิกา สมโถ เจว เยภุยฺยสิกา จ อมูฬฺหวินโย
ปฏิญฺญาตกรณํ ตสฺสปาปิยสิกา ติณวตฺถารโก สมฺมุขาวินโย
เยภุยฺยสิกา อิเม สมถา สมถา โน สติวินโย สติวินโย สมโถ
เจว สติวินโย จ ปฏิญฺญาตกรณํ ตสฺสปาปิยสิกา ติณวตฺถารโก
สมฺมุขาวินโย เยภุยฺยสิกา สติวินโย อิเม สมถา สมถา โน
อมูฬฺหวินโย อมูฬฺหวินโย สมโถ เจว อมูฬฺหวินโย จ
ตสฺสปาปิยสิกา ติณวตฺถารโก สมฺมุขาวินโย เยภุยฺยสิกา สติวินโย
อมูฬฺหวินโย อิเม สมถา สมถา โน ปฏิญฺญาตกรณํ


ปฏิญฺญาตกรณํ สมโถ เจว ปฏิญฺญาตกรณญฺจ ติณวตฺถารโก
สมฺมุขาวินโย เยภุยฺยสิกา สติวินโย อมูฬฺหวินโย ปฏิญฺญาตกรณํ
อิเม สมถา สมถา โน ตสฺสปาปิยสิกา ตสฺสปาปิยสิกา
สมโถ เจว ตสฺสปาปิยสิกา จ สมฺมุขาวินโย เยภุยฺยสิกา
สติวินโย อมูฬฺหวินโย ปฏิญฺญาตกรณํ ตสฺสปาปิยสิกา อิเม
สมถา สมถา โน ติณวตฺถารโก ติณวตฺถารโก สมโถ เจว
ติณวตฺถารโก จ
วินโย สมฺมุขาวินโย สมฺมุขาวินโย วินโย
วินโย เยภุยฺยสิกา เยภุยฺยสิกา วินโย วินโย สติวินโย
สติวินโย วินโย วินโย อมูฬฺหวินโย อมูฬฺหวินโย วินโย
วินโย ปฏิญฺญาตกรณํ ปฏิญฺญาตกรณํ วินโย วินโย
ตสฺสปาปิยสิกา ตสฺสปาปิยสิกา วินโย วินโย ติณวตฺถารโก
ติณวตฺถารโก วินโย
สมถสมฺมุขาวินยวารํ นิฏฺฐิตํ เอกาทสมํ
วินโย สิยา สมฺมุขาวินโย สิยา น สมฺมุขาวินโย
สมฺมุขาวินโย วินโย เจว สมฺมุขาวินโย จ วินโย สิยา
เยภุยฺยสิกา สิยา น เยภุยฺยสิกา เยภุยฺยสิกา วินโย เจว
เยภุยฺยสิกา จ วินโย สิยา สติวินโย สิยา น สติวินโย
สติวินโย วินโย เจว สติวินโย จ วินโย สิยา อมูฬฺหวินโย
สิยา น อมูฬฺหวินโย อมูฬฺหวินโย วินโย เจว อมูฬฺหวินโย




จ วินโย สิยา ปฏิญฺญาตกรณํ สิยา น ปฏิญฺญาตกรณํ
ปฏิญฺญาตกรณํ วินโย เจว ปฏิญฺญาตกรณญฺจ วินโย สิยา
ตสฺสปาปิยสิกา สิยา น ตสฺสปาปิยสิกา ตสฺสปาปิยสิกา วินโย
เจว ตสฺสปาปิยสิกา จ วินโย สิยา ติณวตฺถารโก สิยา น
ติณวตฺถารโก ติณวตฺถารโก วินโย เจว ติณวตฺถารโก จ
วินยวารํ นิฏฺฐิตํ ทฺวาทสมํ
สมฺมุขาวินโย กุสโล อกุสโล อพฺยากโต เยภุยฺยสิกา
กุสลา อกุสลา อพฺยากตา สติวินโย กุสโล อกุสโล อพฺยากโต
อมูฬฺหวินโย กุสโล อกุสโล อพฺยากโต ปฏิญฺญาตกรณํ
กุสลํ อกุสลํ อพฺยากตํ ตสฺสปาปิยสิกา กุสลา อกุสลา
อพฺยากตา ติณวตฺถารโก กุสโล อกุสโล อพฺยากโต
สมฺมุขาวินโย สิยา กุสโล สิยา อพฺยากโต นตฺถิ สมฺมุขาวินโย
อกุสโล เยภุยฺยสิกา สิยา กุสลา สิยา อกุสลา สิยา อพฺยากตา
สติวินโย สิยา กุสโล สิยา อกุสโล สิยา อพฺยากโต
อมูฬฺหวินโย สิยา กุสโล สิยา อกุสโล สิยา อพฺยากโต
ปฏิญฺญาตกรณํ สิยา กุสลํ สิยา อกุสลํ สิยา อพฺยากตํ
ตสฺสปาปิยสิกา สิยา กุสลา สิยา อกุสลา สิยา อพฺยากตา
ติณวตฺถารโก สิยา กุสโล สิยา อกุสโล สิยา อพฺยากโต
วิวาทาธิกรณํ กุสลํ อกุสลํ อพฺยากตํ อนุวาทาธิกรณํ
กุสลํ อกุสลํ อพฺยากตํ อาปตฺตาธิกรณํ กุสลํ อกุสลํ อพฺยากตํ


กิจฺจาธิกรณํ กุสลํ อกุสลํ อพฺยากตํ วิวาทาธิกรณํ สิยา
กุสลํ สิยา อกุสลํ สิยา อพฺยากตํ อนุวาทาธิกรณํ สิยา
กุสลํ สิยา อกุสลํ สิยา อพฺยากตํ อาปตฺตาธิกรณํ สิยา
อกุสลํ สิยา อพฺยากตํ นตฺถิ อาปตฺตาธิกรณํ กุสลํ กิจฺจาธิกรณํ
สิยา กุสลํ สิยา อกุสลํ สิยา อพฺยากตํ
กุสลวารํ นิฏฺฐิตํ เตรสมํ
ยตฺถ เยภุยฺยสิกา ลพฺภติ ตตฺถ สมฺมุขาวินโย
ลพฺภติ ยตฺถ สมฺมุขาวินโย ลพฺภติ ตตฺถ เยภุยฺยสิกา ลพฺภติ
น ตตฺถ สติวินโย ลพฺภติ น ตตฺถ อมูฬฺหวินโย ลพฺภติ น
ตตฺถ ปฏิญฺญาตกรณํ ลพฺภติ น ตตฺถ ตสฺสปาปิยสิกา ลพฺภติ
น ตตฺถ ติณวตฺถารโก ลพฺภติ ยตฺถ สติวินโย ลพฺภติ ตตฺถ
สมฺมุขาวินโย ลพฺภติ ยตฺถ สมฺมุขาวินโย ลพฺภติ ตตฺถ
สติวินโย ลพฺภติ น ตตฺถ อมูฬฺหวินโย ลพฺภติ น ตตฺถ
ปฏิญฺญาตกรณํ ลพฺภติ น ตตฺถ ตสฺสปาปิยสิกา ลพฺภติ น
ตตฺถ ติณวตฺถารโก ลพฺภติ น ตตฺถ เยภุยฺยสิกา ลพฺภติ
ยตฺถ อมูฬฺหวินโย ลพฺภติ ตตฺถ สมฺมุขาวินโย ลพฺภติ ยตฺถ
สมฺมุขาวินโย ลพฺภติ ตตฺถ อมูฬฺหวินโย ลพฺภติ น ตตฺถ
ปฏิญฺญาตกรณํ ลพฺภติ น ตตฺถ ตสฺสปาปิยสิกา ลพฺภติ น
ตตฺถ ติณวตฺถารโก ลพฺภติ น ตตฺถ เยภุยฺยสิกา ลพฺภติ น
ตตฺถ สติวินโย ลพฺภติ ยตฺถ ปฏิญฺญาตกรณํ ลพฺภติ ตตฺถ


สมฺมุขาวินโย ลพฺภติ ยตฺถ สมฺมุขาวินโย ลพฺภติ ตตฺถ
ปฏิญฺญาตกรณํ ลพฺภติ น ตตฺถ ตสฺสปาปิยสิกา ลพฺภติ น
ตตฺถ ติณวตฺถารโก ลพฺภติ น ตตฺถ เยภุยฺยสิกา ลพฺภติ น
ตตฺถ สติวินโย ลพฺภติ น ตตฺถ อมูฬฺหวินโย ลพฺภติ ยตฺถ
ตสฺสปาปิยสิกา ลพฺภติ ตตฺถ สมฺมุขาวินโย ลพฺภติ ยตฺถ
สมฺมุขาวินโย ลพฺภติ ตตฺถ ตสฺสปาปิยสิกา ลพฺภติ น ตตฺถ
ติณวตฺถารโก ลพฺภติ น ตตฺถ เยภุยฺยสิกา ลพฺภติ น ตตฺถ
สติวินโย ลพฺภติ น ตตฺถ อมูฬฺหวินโย ลพฺภติ น ตตฺถ
ปฏิญฺญาตกรณํ ลพฺภติ ยตฺถ ติณวตฺถารโก ลพฺภติ ตตฺถ
สมฺมุขาวินโย ลพฺภติ ยตฺถ สมฺมุขาวินโย ลพฺภติ ตตฺถ
ติณวตฺถารโก ลพฺภติ น ตตฺถ เยภุยฺยสิกา ลพฺภติ น ตตฺถ
สติวินโย ลพฺภติ น ตตฺถ อมูฬฺหวินโย ลพฺภติ น ตตฺถ
ปฏิญฺญาตกรณํ ลพฺภติ น ตตฺถ ตสฺสปาปิยสิกา ลพฺภติ
ยตฺถ เยภุยฺยสิกา ตตฺถ สมฺมุขาวินโย ยตฺถ
สมฺมุขาวินโย ตตฺถ เยภุยฺยสิกา น ตตฺถ สติวินโย น ตตฺถ
อมูฬฺหวินโย น ตตฺถ ปฏิญฺญาตกรณํ น ตตฺถ ตสฺสปาปิยสิกา
น ตตฺถ ติณวตฺถารโก ยตฺถ สติวินโย ตตฺถ
สมฺมุขาวินโย ยตฺถ สมฺมุขาวินโย ตตฺถ สติวินโย น ตตฺถ
อมูฬฺหวินโย น ตตฺถ ปฏิญฺญาตกรณํ น ตตฺถ
ตสฺสปาปิยสิกา น ตตฺถ ติณวตฺถารโก น ตตฺถ เยภุยฺยสิกา


สมฺมุขาวินยํ กาตูน มูลํ เป ยตฺถ ติณวตฺถารโก ตตฺถ
สมฺมุขาวินโย ยตฺถ สมฺมุขาวินโย ตตฺถ ติณวตฺถารโก น
ตตฺถ เยภุยฺยสิกา น ตตฺถ สติวินโย น ตตฺถ อมูฬฺหวินโย
น ตตฺถ ปฏิญฺญาตกรณํ น ตตฺถ ตสฺสปาปิยสิกา
จกฺกเปยฺยาลํ ยตฺถวารํ นิฏฺฐิตํ จุทฺทสมํ
ยสฺมึ สมเย สมฺมุขาวินเยน จ เยภุยฺยสิกาย จ
อธิกรณํ วูปสมฺมติ ยตฺถ เยภุยฺยสิกา ลพฺภติ ตตฺถ สมฺมุขาวินโย
ลพฺภติ ยตฺถ สมฺมุขาวินโย ลพฺภติ ตตฺถ เยภุยฺยสิกา
ลพฺภติ น ตตฺถ สติวินโย ลพฺภติ น ตตฺถ อมูฬฺหวินโย
ลพฺภติ น ตตฺถ ปฏิญฺญาตกรณํ ลพฺภติ น ตตฺถ ตสฺสปาปิยสิกา
ลพฺภติ น ตตฺถ ติณวตฺถารโก ลพฺภติ ยสฺมึ สมเย สมฺมุขาวินเยน
จ สติวินเยน จ อธิกรณํ วูปสมฺมติ ยตฺถ สติวินโย
ลพฺภติ ตตฺถ สมฺมุขาวินโย ลพฺภติ ยตฺถ สมฺมุขาวินโย ลพฺภติ
ตตฺถ สติวินโย ลพฺภติ น ตตฺถ อมูฬฺหวินโย ลพฺภติ น
ตตฺถ ปฏิญฺญาตกรณํ ลพฺภติ น ตตฺถ ตสฺสปาปิยสิกา ลพฺภติ
น ตตฺถ ติณวตฺถารโก ลพฺภติ น ตตฺถ เยภุยฺยสิกา ลพฺภติ
ยสฺมึ สมเย สมฺมุขาวินเยน จ อมูฬฺหวินเยน จ อธิกรณํ วูปสมฺมติ
ยตฺถ อมูฬฺหวินโย ลพฺภติ ตตฺถ สมฺมุขาวินโย ลพฺภติ ยตฺถ
สมฺมุขาวินโย ลพฺภติ ตตฺถ อมูฬฺหวินโย ลพฺภติ น ตตฺถ
ปฏิญฺญาตกรณํ ลพฺภติ น ตตฺถ ตสฺสปาปิยสิกา ลพฺภติ น


ตตฺถ ติณวตฺถารโก ลพฺภติ น ตตฺถ เยภุยฺยสิกา ลพฺภติ น
ตตฺถ สติวินโย ลพฺภติ ยสฺมึ สมเย สมฺมุขาวินเยน จ
ปฏิญฺญาตกรเณน จ อธิกรณํ วูปสมฺมติ ยตฺถ ปฏิญฺญาตกรณํ
ลพฺภติ ตตฺถ สมฺมุขาวินโย ลพฺภติ ยตฺถ สมฺมุขาวินโย
ลพฺภติ ตตฺถ ปฏิญฺญาตกรณํ ลพฺภติ น ตตฺถ ตสฺสปาปิยสิกา
ลพฺภติ น ตตฺถ ติณวตฺถารโก ลพฺภติ น ตตฺถ เยภุยฺยสิกา
ลพฺภติ น ตตฺถ สติวินโย ลพฺภติ น ตตฺถ อมูฬฺหวินโย
ลพฺภติ ยสฺมึ สมเย สมฺมุขาวินเยน จ ตสฺสปาปิยสิกาย จ
อธิกรณํ วูปสมฺมติ ยตฺถ ตสฺสปาปิยสิกา ลพฺภติ ตตฺถ
สมฺมุขาวินโย ลพฺภติ ยตฺถ สมฺมุขาวินโย ลพฺภติ ตตฺถ
ตสฺสปาปิยสิกา ลพฺภติ น ตตฺถ ติณวตฺถารโก ลพฺภติ น
ตตฺถ เยภุยฺยสิกา ลพฺภติ น ตตฺถ สติวินโย ลพฺภติ น
ตตฺถ อมูฬฺหวินโย ลพฺภติ น ตตฺถ ปฏิญฺญาตกรณํ ลพฺภติ
ยสฺมึ สมเย สมฺมุขาวินเยน จ ติณวตฺถารเกน จ อธิกรณํ
วูปสมฺมติ ยตฺถ ติณวตฺถารโก ลพฺภติ ตตฺถ สมฺมุขาวินโย
ลพฺภติ ยตฺถ สมฺมุขาวินโย ลพฺภติ ตตฺถ ติณวตฺถารโก
ลพฺภติ น ตตฺถ เยภุยฺยสิกา ลพฺภติ น ตตฺถ สติวินโย
ลพฺภติ น ตตฺถ อมูฬฺหวินโย ลพฺภติ น ตตฺถ ปฏิญฺญาตกรณํ
ลพฺภติ น ตตฺถ ตสฺสปาปิยสิกา ลพฺภติ
สมยวารํ นิฏฺฐิตํ ปณฺณรสมํ



อธิกรณนฺติ วา สมถาติ วา อิเม ธมฺมา สํสฏฺฐา
อุทาหุ วิสํสฏฺฐา ลพฺภา จ อิเมสํ ธมฺมานํ วินิพฺภุชิตฺวา
วินิพฺภุชิตฺวา นานากรณํ ปญฺญาเปตุํ อธิกรณนฺติ วา สมถาติ
วา อิเม ธมฺมา สํสฏฺฐา โน วิสํสฏฺฐา ลพฺภา จ อิเมสํ
ธมฺมานํ วินิพฺภุชิตฺวา วินิพฺภุชิตฺวา นานากรณํ ปญฺญาเปตุนฺติ
โส มา เหวนฺติสฺส วจนีโย อธิกรณนฺติ วา สมถาติ วา
อิเม ธมฺมา สํสฏฺฐา โน วิสํสฏฺฐา น จ ลพฺภา อิเมสํ
ธมฺมานํ วินิพฺภุชิตฺวา วินิพฺภุชิตฺวา นานากรณํ ปญฺญาเปตุํ ตํ
กิสฺส เหตุ นนุ วุตฺตํ ภควตา จตฺตารีมานิ ภิกฺขเว อธิกรณานิ
สตฺต สมถา อธิกรณา สมเถหิ สมฺมนฺติ สมถา อธิกรเณหิ
สมฺมนฺติ เอวํ อิเม ธมฺมา สํสฏฺฐา โน วิสํสฏฺฐา น จ
ลพฺภา อิเมสํ ธมฺมานํ วินิพฺภุชิตฺวา วินิพฺภุชิตฺวา นานากรณํ
ปญฺญาเปตุนฺติ
สํสฏฺฐวารํ นิฏฺฐิตํ โสฬสมํ
วิวาทาธิกรณํ กตีหิ สมเถหิ สมฺมติ อนุวาทาธิกรณํ
กตีหิ สมเถหิ สมฺมติ อาปตฺตาธิกรณํ กตีหิ สมเถหิ สมฺมติ
กิจฺจาธิกรณํ กตีหิ สมเถหิ สมฺมติ วิวาทาธิกรณํ ทฺวีหิ
สมเถหิ สมฺมติ สมฺมุขาวินเยน จ เยภุยฺยสิกาย จ อนุวาทาธิกรณํ
จตูหิ สมเถหิ สมฺมติ สมฺมุขาวินเยน จ สติวินเยน
จ อมูฬฺหวินเยน จ ตสฺสปาปิยสิกาย จ อาปตฺตาธิกรณํ ตีหิ




สมเถหิ สมฺมติ สมฺมุขาวินเยน จ ปฏิญฺญาตกรเณน จ
ติณวตฺถารเกน จ กิจฺจาธิกรณํ เอเกน สมเถน สมฺมติ สมฺมุขาวินเยน
วิวาทาธิกรณญฺจ อนุวาทาธิกรณญฺจ กตีหิ สมเถหิ
สมฺมนฺติ วิวาทาธิกรณญฺจ อนุวาทาธิกรณญฺจ ปญฺจหิ สมเถหิ
สมฺมนฺติ สมฺมุขาวินเยน จ เยภุยฺยสิกาย จ สติวินเยน จ
อมูฬฺหวินเยน จ ตสฺสปาปิยสิกาย จ วิวาทาธิกรณญฺจ อาปตฺตาธิกรณญฺจ
กตีหิ สมเถหิ สมฺมนฺติ วิวาทาธิกรณญฺจ อาปตฺตาธิกรณญฺจ
จตูหิ สมเถหิ สมฺมนฺติ สมฺมุขาวินเยน จ เยภุยฺยสิกาย
จ ปฏิญฺญาตกรเณน จ ติณวตฺถารเกน จ วิวาทาธิกรณญฺจ
กิจฺจาธิกรณญฺจ กตีหิ สมเถหิ สมฺมนฺติ วิวาทาธิกรณญฺจ
กิจฺจาธิกรณญฺจ ทฺวีหิ สมเถหิ สมฺมนฺติ สมฺมุขาวินเยน จ
เยภุยฺยสิกาย จ อนุวาทาธิกรณญฺจ อาปตฺตาธิกรณญฺจ กตีหิ
สมเถหิ สมฺมนฺติ อนุวาทาธิกรณญฺจ อาปตฺตาธิกรณญฺจ ฉหิ
สมเถหิ สมฺมนฺติ สมฺมุขาวินเยน จ สติวินเยน จ อมูฬฺหวินเยน จ
ปฏิญฺญาตกรเณน จ ตสฺสปาปิยสิกาย จ ติณวตฺถารเกน จ
อนุวาทาธิกรณญฺจ กิจฺจาธิกรณญฺจ กตีหิ สมเถหิ สมฺมนฺติ
อนุวาทาธิกรณญฺจ กิจฺจาธิกรณญฺจ จตูหิ สมเถหิ สมฺมนฺติ
สมฺมุขาวินเยน จ สติวินเยน จ อมูฬฺหวินเยน จ ตสฺสปาปิยสิกาย
จ อาปตฺตาธิกรณญฺจ กิจฺจาธิกรณญฺจ กตีหิ สมเถหิ สมฺมนฺติ
อาปตฺตาธิกรณญฺจ กิจฺจาธิกรณญฺจ ตีหิ สมเถหิ สมฺมนฺติ


สมฺมุขาวินเยน จ ปฏิญฺญาตกรเณน จ ติณวตฺถารเกน จ วิวาทาธิกรณญฺจ
อนุวาทาธิกรณญฺจ อาปตฺตาธิกรณญฺจ กตีหิ สมเถหิ สมฺมนฺติ
วิวาทาธิกรณญฺจ อนุวาทาธิกรณญฺจ อาปตฺตาธิกรณญฺจ สตฺตหิ
สมเถหิ สมฺมนฺติ สมฺมุขาวินเยน จ เยภุยฺยสิกาย จ สติวินเยน
จ อมูฬฺหวินเยน จ ปฏิญฺญาตกรเณน จ ตสฺสปาปิยสิกาย จ
ติณวตฺถารเกน จ วิวาทาธิกรณญฺจ อนุวาทาธิกรณญฺจ กิจฺจาธิกรณญฺจ
กตีหิ สมเถหิ สมฺมนฺติ วิวาทาธิกรณญฺจ อนุวาทาธิกรณญฺจ
กิจฺจาธิกรณญฺจ ปญฺจหิ สมเถหิ สมฺมนฺติ สมฺมุขาวินเยน
จ เยภุยฺยสิกาย จ สติวินเยน จ อมูฬฺหวินเยน จ ตสฺสปาปิยสิกาย
จ วิวาทาธิกรณญฺจ อนุวาทาธิกรณญฺจ อาปตฺตาธิกรณญฺจ
กิจฺจาธิกรณญฺจ กตีหิ สมเถหิ สมฺมนฺติ วิวาทาธิกรณญฺจ
อนุวาทาธิกรณญฺจ อาปตฺตาธิกรณญฺจ กิจฺจาธิกรณญฺจ สตฺตหิ
สมเถหิ สมฺมนฺติ สมฺมุขาวินเยน จ เยภุยฺยสิกาย จ สติวินเยน
จ อมูฬฺหวินเยน จ ปฏิญฺญาตกรเณน จ ตสฺสปาปิยสิกาย จ
ติณวตฺถารเกน จ
สมฺมนฺติวารํ นิฏฺฐิตํ สตฺตรสมํ
วิวาทาธิกรณํ กตีหิ สมเถหิ สมฺมติ กตีหิ สมเถหิ
น สมฺมติ อนุวาทาธิกรณํ เป อาปตฺตาธิกรณํ เป
กิจฺจาธิกรณํ กตีหิ สมเถหิ สมฺมติ กตีหิ สมเถหิ น สมฺมติ
วิวาทาธิกรณํ ทฺวีหิ สมเถหิ สมฺมติ สมฺมุขาวินเยน จ เยภุยฺยสิกาย






จ ปญฺจหิ สมเถหิ น สมฺมติ สติวินเยน จ อมูฬฺหวินเยน
จ ปฏิญฺญาตกรเณน จ ตสฺสปาปิยสิกาย จ ติณวตฺถารเกน
จ อนุวาทาธิกรณํ จตูหิ สมเถหิ สมฺมติ สมฺมุขาวินเยน
จ สติวินเยน จ อมูฬฺหวินเยน จ ตสฺสปาปิยสิกาย จ ตีหิ
สมเถหิ น สมฺมติ เยภุยฺยสิกาย จ ปฏิญฺญาตกรเณน จ
ติณวตฺถารเกน จ อาปตฺตาธิกรณํ ตีหิ สมเถหิ สมฺมติ
สมฺมุขาวินเยน จ ปฏิญฺญาตกรเณน จ ติณวตฺถารเกน จ จตูหิ
สมเถหิ น สมฺมติ เยภุยฺยสิกาย จ สติวินเยน จ อมูฬฺหวินเยน
จ ตสฺสปาปิยสิกาย จ กิจฺจาธิกรณํ เอเกน สมเถน
สมฺมติ สมฺมุขาวินเยน ฉหิ สมเถหิ น สมฺมติ เยภุยฺยสิกาย
จ สติวินเยน จ อมูฬฺหวินเยน จ ปฏิญฺญาตกรเณน
จ ตสฺสปาปิยสิกาย จ ติณวตฺถารเกน จ วิวาทาธิกรณญฺจ
อนุวาทาธิกรณญฺจ กตีหิ สมเถหิ สมฺมนฺติ กตีหิ สมเถหิ
น สมฺมนฺติ วิวาทาธิกรณญฺจ อนุวาทาธิกรณญฺจ ปญฺจหิ
สมเถหิ สมฺมนฺติ สมฺมุขาวินเยน จ เยภุยฺยสิกาย จ สติวินเยน
จ อมูฬฺหวินเยน จ ตสฺสปาปิยสิกาย จ ทฺวีหิ สมเถหิ น
สมฺมนฺติ ปฏิญฺญาตกรเณน จ ติณวตฺถารเกน จ วิวาทาธิกรณญฺจ
อาปตฺตาธิกรณญฺจ กตีหิ สมเถหิ สมฺมนฺติ กตีหิ สมเถหิ
น สมฺมนฺติ วิวาทาธิกรณญฺจ อาปตฺตาธิกรณญฺจ จตูหิ สมเถหิ
สมฺมนฺติ สมฺมุขาวินเยน จ เยภุยฺยสิกาย จ ปฏิญฺญาตกรเณน


จ ติณวตฺถารเกน จ ตีหิ สมเถหิ น สมฺมนฺติ สติวินเยน
จ อมูฬฺหวินเยน จ ตสฺสปาปิยสิกาย จ วิวาทาธิกรณญฺจ
กิจฺจาธิกรณญฺจ กตีหิ สมเถหิ สมฺมนฺติ กตีหิ สมเถหิ น
สมฺมนฺติ วิวาทาธิกรณญฺจ กิจฺจาธิกรณญฺจ ทฺวีหิ สมเถหิ
สมฺมนฺติ สมฺมุขาวินเยน จ เยภุยฺยสิกาย จ ปญฺจหิ สมเถหิ
น สมฺมนฺติ สติวินเยน จ อมูฬฺหวินเยน จ ปฏิญฺญาตกรเณน
จ ตสฺสปาปิยสิกาย จ ติณวตฺถารเกน จ อนุวาทาธิกรณญฺจ
อาปตฺตาธิกรณญฺจ กตีหิ สมเถหิ สมฺมนฺติ กตีหิ สมเถหิ น
สมฺมนฺติ อนุวาทาธิกรณญฺจ อาปตฺตาธิกรณญฺจ ฉหิ สมเถหิ
สมฺมนฺติ สมฺมุขาวินเยน จ สติวินเยน จ อมูฬฺหวินเยน จ
ปฏิญฺญาตกรเณน จ ตสฺสปาปิยสิกาย จ ติณวตฺถารเกน จ
เอเกน สมเถน น สมฺมนฺติ เยภุยฺยสิกาย อนุวาทาธิกรณญฺจ
กิจฺจาธิกรณญฺจ กตีหิ สมเถหิ สมฺมนฺติ กตีหิ สมเถหิ น
สมฺมนฺติ อนุวาทาธิกรณญฺจ กิจฺจาธิกรณญฺจ จตูหิ สมเถหิ
สมฺมนฺติ สมฺมุขาวินเยน จ สติวินเยน จ อมูฬฺหวินเยน จ
ตสฺสปาปิยสิกาย จ ตีหิ สมเถหิ น สมฺมนฺติ เยภุยฺยสิกาย
จ ปฏิญฺญาตกรเณน จ ติณวตฺถารเกน จ อาปตฺตาธิกรณญฺจ
กิจฺจาธิกรณญฺจ กตีหิ สมเถหิ สมฺมนฺติ กตีหิ สมเถหิ น
สมฺมนฺติ อาปตฺตาธิกรณญฺจ กิจฺจาธิกรณญฺจ ตีหิ สมเถหิ
สมฺมนฺติ สมฺมุขาวินเยน จ ปฏิญฺญาตกรเณน จ ติณวตฺถารเกน


จ จตูหิ สมเถหิ น สมฺมนฺติ เยภุยฺยสิกาย จ สติวินเยน
จ อมูฬฺหวินเยน จ ตสฺสปาปิยสิกาย จ วิวาทาธิกรณญฺจ
อนุวาทาธิกรณญฺจ อาปตฺตาธิกรณญฺจ กตีหิ สมเถหิ สมฺมนฺติ
กตีหิ สมเถหิ น สมฺมนฺติ วิวาทาธิกรณญฺจ อนุวาทาธิกรณญฺจ
อาปตฺตาธิกรณญฺจ สตฺตหิ สมเถหิ สมฺมนฺติ สมฺมุขาวินเยน
จ เยภุยฺยสิกาย จ สติวินเยน จ อมูฬฺหวินเยน จ ปฏิญฺญาตกรเณน
จ ตสฺสปาปิยสิกาย จ ติณวตฺถารเกน จ วิวาทาธิกรณญฺจ
อนุวาทาธิกรณญฺจ กิจฺจาธิกรณญฺจ กตีหิ สมเถหิ สมฺมนฺติ
กตีหิ สมเถหิ น สมฺมนฺติ วิวาทาธิกรณญฺจ อนุวาทาธิกรณญฺจ
กิจฺจาธิกรณญฺจ ปญฺจหิ สมเถหิ สมฺมนฺติ สมฺมุขาวินเยน จ
เยภุยฺยสิกาย จ สติวินเยน จ อมูฬฺหวินเยน จ ตสฺสปาปิยสิกาย
จ ทฺวีหิ สมเถหิ น สมฺมนฺติ ปฏิญฺญาตกรเณน จ
ติณวตฺถารเกน จ อนุวาทาธิกรณญฺจ อาปตฺตาธิกรณญฺจ
กิจฺจาธิกรณญฺจ กตีหิ สมเถหิ สมฺมนฺติ กตีหิ สมเถหิ น สมฺมนฺติ
อนุวาทาธิกรณญฺจ อาปตฺตาธิกรณญฺจ กิจฺจาธิกรณญฺจ ฉหิ
สมเถหิ สมฺมนฺติ สมฺมุขาวินเยน จ สติวินเยน จ อมูฬฺหวินเยน
จ ปฏิญฺญาตกรเณน จ ตสฺสปาปิยสิกาย จ ติณวตฺถารเกน จ
เอเกน สมเถน น สมฺมนฺติ เยภุยฺยสิกาย วิวาทาธิกรณญฺจ
อนุวาทาธิกรณญฺจ อาปตฺตาธิกรณญฺจ กิจฺจาธิกรณญฺจ กตีหิ
สมเถหิ สมฺมนฺติ กตีหิ สมเถหิ น สมฺมนฺติ วิวาทาธิกรณญฺจ


อนุวาทาธิกรณญฺจ อาปตฺตาธิกรณญฺจ กิจฺจาธิกรณญฺจ สตฺตหิ
สมเถหิ สมฺมนฺติ สมฺมุขาวินเยน จ เยภุยฺยสิกาย จ สติวินเยน
จ อมูฬฺหวินเยน จ ปฏิญฺญาตกรเณน จ ตสฺสปาปิยสิกาย จ
ติณวตฺถารเกน จ
สมฺมนฺติ-นสมฺมนฺติ-วารํ นิฏฺฐิตํ อฏฺฐารสมํ
สมถา สมเถหิ สมฺมนฺติ สมถา อธิกรเณหิ สมฺมนฺติ
อธิกรณา สมเถหิ สมฺมนฺติ อธิกรณา อธิกรเณหิ สมฺมนฺติ
สิยา สมถา สมเถหิ สมฺมนฺติ สิยา สมถา สมเถหิ น สมฺมนฺติ
สิยา สมถา อธิกรเณหิ สมฺมนฺติ สิยา สมถา อธิกรเณหิ น
สมฺมนฺติ สิยา อธิกรณา สมเถหิ สมฺมนฺติ สิยา อธิกรณา
สมเถหิ น สมฺมนฺติ สิยา อธิกรณา อธิกรเณหิ สมฺมนฺติ
สิยา อธิกรณา อธิกรเณหิ น สมฺมนฺติ
กถํ สิยา สมถา สมเถหิ สมฺมนฺติ กถํ สิยา สมถา
สมเถหิ น สมฺมนฺติ เยภุยฺยสิกา สมฺมุขาวินเยน สมฺมติ
สติวินเยน น สมฺมติ อมูฬฺหวินเยน น สมฺมติ ปฏิญฺญาตกรเณน
น สมฺมติ ตสฺสปาปิยสิกาย น สมฺมติ ติณวตฺถารเกน
น สมฺมติ สติวินโย สมฺมุขาวินเยน สมฺมติ อมูฬฺหวินเยน
น สมฺมติ ปฏิญฺญาตกรเณน น สมฺมติ ตสฺสปาปิยสิกาย น
สมฺมติ ติณวตฺถารเกน น สมฺมติ เยภุยฺยสิกาย น สมฺมติ
อมูฬฺหวินโย สมฺมุขาวินเยน สมฺมติ ปฏิญฺญาตกรเณน น สมฺมติ


ตสฺสปาปิยสิกาย น สมฺมติ ติณวตฺถารเกน น สมฺมติ
เยภุยฺยสิกาย น สมฺมติ สติวินเยน น สมฺมติ ปฏิญฺญาตกรณํ
สมฺมุขาวินเยน สมฺมติ ตสฺสปาปิยสิกาย น สมฺมติ ติณวตฺถารเกน
น สมฺมติ เยภุยฺยสิกาย น สมฺมติ สติวินเยน น
สมฺมติ อมูฬฺหวินเยน น สมฺมติ ตสฺสปาปิยสิกาย สมฺมุขาวินเยน
สมฺมติ ติณวตฺถารเกน น สมฺมติ เยภุยฺยสิกาย น สมฺมติ
สติวินเยน น สมฺมติ อมูฬฺหวินเยน น สมฺมติ ปฏิญฺญาตกรเณน
น สมฺมติ ติณวตฺถารโก สมฺมุขาวินเยน สมฺมติ เยภุยฺยสิกาย
น สมฺมติ สติวินเยน น สมฺมติ อมูฬฺหวินเยน น สมฺมติ
ปฏิญฺญาตกรเณน น สมฺมติ ตสฺสปาปิยสิกาย น สมฺมติ
เอวํ สิยา สมถา สมเถหิ สมฺมนฺติ เอวํ สิยา สมถา สมเถหิ
น สมฺมนฺติ
กถํ สิยา สมถา อธิกรเณหิ สมฺมนฺติ กถํ สิยา
สมถา อธิกรเณหิ น สมฺมนฺติ สมฺมุขาวินโย วิวาทาธิกรเณน
น สมฺมติ อนุวาทาธิกรเณน น สมฺมติ อาปตฺตาธิกรเณน
น สมฺมติ กิจฺจาธิกรเณน สมฺมติ เยภุยฺยสิกา วิวาทาธิกรเณน
น สมฺมติ อนุวาทาธิกรเณน น สมฺมติ อาปตฺตาธิกรเณน
น สมฺมติ กิจฺจาธิกรเณน สมฺมติ สติวินโย
วิวาทาธิกรเณน น สมฺมติ อนุวาทาธิกรเณน น สมฺมติ
อาปตฺตาธิกรเณน น สมฺมติ กิจฺจาธิกรเณน สมฺมติ



อมูฬฺหวินโย วิวาทาธิกรเณน น สมฺมติ อนุวาทาธิกรเณน น
สมฺมติ อาปตฺตาธิกรเณน น สมฺมติ กิจฺจาธิกรเณน สมฺมติ
ปฏิญฺญาตกรณํ วิวาทาธิกรเณน น สมฺมติ อนุวาทาธิกรเณน น
สมฺมติ อาปตฺตาธิกรเณน น สมฺมติ กิจฺจาธิกรเณน สมฺมติ
ตสฺสปาปิยสิกา วิวาทาธิกรเณน น สมฺมติ อนุวาทาธิกรเณน น
สมฺมติ อาปตฺตาธิกรเณน น สมฺมติ กิจฺจาธิกรเณน สมฺมติ
ติณวตฺถารโก วิวาทาธิกรเณน น สมฺมติ อนุวาทาธิกรเณน น
สมฺมติ อาปตฺตาธิกรเณน น สมฺมติ กิจฺจาธิกรเณน สมฺมติ
เอวํ สิยา สมถา อธิกรเณหิ สมฺมนฺติ เอวํ สิยา สมถา
อธิกรเณหิ น สมฺมนฺติ
กถํ สิยา อธิกรณา สมเถหิ สมฺมนฺติ กถํ สิยา
อธิกรณา สมเถหิ น สมฺมนฺติ วิวาทาธิกรณํ สมฺมุขาวินเยน
จ เยภุยฺยสิกาย จ สมฺมติ สติวินเยน จ อมูฬฺหวินเยน จ
ปฏิญฺญาตกรเณน จ ตสฺสปาปิยสิกาย จ ติณวตฺถารเกน จ น
สมฺมติ อนุวาทาธิกรณํ สมฺมุขาวินเยน จ สติวินเยน จ
อมูฬฺหวินเยน จ ตสฺสปาปิยสิกาย จ สมฺมติ เยภุยฺยสิกาย จ
ปฏิญฺญาตกรเณน จ ติณวตฺถารเกน จ น สมฺมติ อาปตฺตาธิกรณํ
สมฺมุขาวินเยน จ ปฏิญฺญาตกรเณน จ ติณวตฺถารเกน จ
สมฺมติ เยภุยฺยสิกาย จ สติวินเยน จ อมูฬฺหวินเยน จ
ตสฺสปาปิยสิกาย จ น สมฺมติ กิจฺจาธิกรณํ สมฺมุขาวินเยน



สมฺมติ เยภุยฺยสิกาย จ สติวินเยน จ อมูฬฺหวินเยน จ
ปฏิญฺญาตกรเณน จ ตสฺสปาปิยสิกาย จ ติณวตฺถารเกน จ น
สมฺมติ เอวํ สิยา อธิกรณา สมเถหิ สมฺมนฺติ เอวํ สิยา
อธิกรณา สมเถหิ น สมฺมนฺติ
กถํ สิยา อธิกรณา อธิกรเณหิ สมฺมนฺติ กถํ สิยา
อธิกรณา อธิกรเณหิ น สมฺมนฺติ วิวาทาธิกรณํ วิวาทาธิกรเณน
น สมฺมติ อนุวาทาธิกรเณน น สมฺมติ อาปตฺตาธิกรเณน
น สมฺมติ กิจฺจาธิกรเณน สมฺมติ อนุวาทาธิกรณํ
วิวาทาธิกรเณน น สมฺมติ อนุวาทาธิกรเณน น สมฺมติ
อาปตฺตาธิกรเณน น สมฺมติ กิจฺจาธิกรเณน สมฺมติ อาปตฺตาธิกรณํ
วิวาทาธิกรเณน น สมฺมติ อนุวาทาธิกรเณน น สมฺมติ
อาปตฺตาธิกรเณน น สมฺมติ กิจฺจาธิกรเณน สมฺมติ กิจฺจาธิกรณํ
วิวาทาธิกรเณน น สมฺมติ อนุวาทาธิกรเณน น สมฺมติ
อาปตฺตาธิกรเณน น สมฺมติ กิจฺจาธิกรเณน สมฺมติ เอวํ
สิยา อธิกรณา อธิกรเณหิ สมฺมนฺติ เอวํ สิยา อธิกรณา
อธิกรเณหิ น สมฺมนฺติ
ฉปิ สมถา จตฺตาโรปิ อธิกรณา สมฺมุขาวินเยน สมฺมนฺติ
สมฺมุขาวินโย น เกนจิ สมฺมติ
สมถาธิกรณวารํ นิฏฺฐิตํ เอกูนวีสติมํ



วิวาทาธิกรณํ จตุนฺนํ อธิกรณานํ กตมํ อธิกรณํ
สมุฏฺฐาเปติ วิวาทาธิกรณํ จตุนฺนํ อธิกรณานํ น กตมํ
อธิกรณํ สมุฏฺฐาเปติ อปิจ วิวาทาธิกรณปจฺจยา จตฺตาโรปิ
อธิกรณา ชายนฺติ ยถากถํ วิย อิธ ภิกฺขู วิวทนฺติ
ธมฺโมติ วา อธมฺโมติ วา วินโยติ วา อวินโยติ วา
ภาสิตํ ลปิตํ ตถาคเตนาติ วา อภาสิตํ อลปิตํ ตถาคเตนาติ
วา อาจิณฺณํ ตถาคเตนาติ วา อนาจิณฺณํ ตถาคเตนาติ วา
ปญฺญตฺตํ ตถาคเตนาติ วา อปฺปญฺญตฺตํ ตถาคเตนาติ วา
อาปตฺตีติ วา อนาปตฺตีติ วา ลหุกา อาปตฺตีติ วา ครุกา
อาปตฺตีติ วา สาวเสสา อาปตฺตีติ วา อนวเสสา อาปตฺตีติ
วา ทุฏฺฐุลฺลา อาปตฺตีติ วา อทุฏฺฐุลฺลา อาปตฺตีติ วา ยํ
ตตฺถ ภณฺฑนํ กลโห วิคฺคโห วิวาโท นานาวาโท อญฺญถาวาโท
วิปจฺจตาย โวหาโร เมธกํ อิทํ วุจฺจติ วิวาทาธิกรณํ
วิวาทาธิกรเณ สงฺโฆ วิวทติ วิวาทาธิกรณํ วิวทมาโน
อนุวทติ อนุวาทาธิกรณํ อนุวทมาโน อาปตฺตึ อาปชฺชติ
อาปตฺตาธิกรณํ ตาย อาปตฺติยา สงฺโฆ กมฺมํ กโรติ กิจฺจาธิกรณํ
เอวํ วิวาทาธิกรณปจฺจยา จตฺตาโรปิ อธิกรณา ชายนฺติ
อนุวาทาธิกรณํ จตุนฺนํ อธิกรณานํ กตมํ อธิกรณํ
สมุฏฺฐาเปติ อนุวาทาธิกรณํ จตุนฺนํ อธิกรณานํ น กตมํ
อธิกรณํ สมุฏฺฐาเปติ อปิจ อนุวาทาธิกรณปจฺจยา จตฺตาโรปิ



อธิกรณา ชายนฺติ ยถากถํ วิย อิธ ภิกฺขู ภิกฺขุํ อนุวทนฺติ
สีลวิปตฺติยา วา อาจารวิปตฺติยา วา ทิฏฺฐิวิปตฺติยา วา
อาชีววิปตฺติยา วา โย ตตฺถ อนุวาโท อนุวทนา อนุลฺลปนา อนุภณนา
อนุสมฺปวงฺกตา อพฺภุสฺสหนตา อนุพลปฺปทานํ อิทํ วุจฺจติ
อนุวาทาธิกรณํ อนุวาทาธิกรเณ สงฺโฆ วิวทติ วิวาทาธิกรณํ
วิวทมาโน อนุวทติ อนุวาทาธิกรณํ อนุวทมาโน อาปตฺตึ
อาปชฺชติ อาปตฺตาธิกรณํ ตาย อาปตฺติยา สงฺโฆ กมฺมํ
กโรติ กิจฺจาธิกรณํ เอวํ อนุวาทาธิกรณปจฺจยา จตฺตาโรปิ
อธิกรณา ชายนฺติ
อาปตฺตาธิกรณํ จตุนฺนํ อธิกรณานํ กตมํ อธิกรณํ
สมุฏฺฐาเปติ อาปตฺตาธิกรณํ จตุนฺนํ อธิกรณานํ น กตมํ
อธิกรณํ สมุฏฺฐาเปติ อปิจ อาปตฺตาธิกรณปจฺจยา จตฺตาโรปิ
อธิกรณา ชายนฺติ ยถากถํ วิย ปญฺจปิ อาปตฺติกฺขนฺธา
อาปตฺตาธิกรณํ สตฺตปิ อาปตฺติกฺขนฺธา อาปตฺตาธิกรณํ อิทํ
วุจฺจติ อาปตฺตาธิกรณํ อาปตฺตาธิกรเณ สงฺโฆ วิวทติ
วิวาทาธิกรณํ วิวทมาโน อนุวทติ อนุวาทาธิกรณํ อนุวทมาโน
อาปตฺตึ อาปชฺชติ อาปตฺตาธิกรณํ ตาย อาปตฺติยา สงฺโฆ
กมฺมํ กโรติ กิจฺจาธิกรณํ เอวํ อาปตฺตาธิกรณปจฺจยา
จตฺตาโรปิ อธิกรณา ชายนฺติ
กิจฺจาธิกรณํ จตุนฺนํ อธิกรณานํ กตมํ อธิกรณํ


สมุฏฺฐาเปติ กิจฺจาธิกรณํ จตุนฺนํ อธิกรณานํ น กตมํ อธิกรณํ
สมุฏฺฐาเปติ อปิจ กิจฺจาธิกรณปจฺจยา จตฺตาโรปิ อธิกรณา
ชายนฺติ ยถากถํ วิย ยา สงฺฆสฺส กิจฺจยตา กรณียตา
อปโลกนกมฺมํ ญตฺติกมฺมํ ญตฺติทุติยกมฺมํ ญตฺติจตุตฺถกมฺมํ อิทํ
วุจฺจติ กิจฺจาธิกรณํ กิจฺจาธิกรเณ สงฺโฆ วิวทติ วิวาทาธิกรณํ
วิวทมาโน อนุวทติ อนุวาทาธิกรณํ อนุวทมาโน
อาปตฺตึ อาปชฺชติ อาปตฺตาธิกรณํ ตาย อาปตฺติยา สงฺโฆ
กมฺมํ กโรติ กิจฺจาธิกรณํ เอวํ กิจฺจาธิกรณปจฺจยา จตฺตาโรปิ
อธิกรณา ชายนฺติ
สมุฏฺฐาเปติวารํ นิฏฺฐิตํ วีสติมํ
วิวาทาธิกรณํ จตุนฺนํ อธิกรณานํ กตมํ อธิกรณํ ภชติ
กตมํ อธิกรณํ อุปนิสฺสิตํ กตมํ อธิกรณํ ปริยาปนฺนํ กตเมน
อธิกรเณน สงฺคหิตํ อนุวาทาธิกรณํ จตุนฺนํ อธิกรณานํ กตมํ
อธิกรณํ ภชติ กตมํ อธิกรณํ อุปนิสฺสิตํ กตมํ อธิกรณํ
ปริยาปนฺนํ กตเมน อธิกรเณน สงฺคหิตํ อาปตฺตาธิกรณํ
จตุนฺนํ อธิกรณานํ กตมํ อธิกรณํ ภชติ กตมํ อธิกรณํ
อุปนิสฺสิตํ กตมํ อธิกรณํ ปริยาปนฺนํ กตเมน อธิกรเณน
สงฺคหิตํ กิจฺจาธิกรณํ จตุนฺนํ อธิกรณานํ กตมํ อธิกรณํ ภชติ
กตมํ อธิกรณํ อุปนิสฺสิตํ กตมํ อธิกรณํ ปริยาปนฺนํ กตเมน



อธิกรเณน สงฺคหิตํ วิวาทาธิกรณํ จตุนฺนํ อธิกรณานํ วิวาทาธิกรณํ
ภชติ วิวาทาธิกรณํ อุปนิสฺสิตํ วิวาทาธิกรณํ ปริยาปนฺนํ
วิวาทาธิกรเณน สงฺคหิตํ อนุวาทาธิกรณํ จตุนฺนํ อธิกรณานํ
อนุวาทาธิกรณํ ภชติ อนุวาทาธิกรณํ อุปนิสฺสิตํ อนุวาทาธิกรณํ
ปริยาปนฺนํ อนุวาทาธิกรเณน สงฺคหิตํ อาปตฺตาธิกรณํ จตุนฺนํ
อธิกรณานํ อาปตฺตาธิกรณํ ภชติ อาปตฺตาธิกรณํ อุปนิสฺสิตํ
อาปตฺตาธิกรณํ ปริยาปนฺนํ อาปตฺตาธิกรเณน สงฺคหิตํ
กิจฺจาธิกรณํ จตุนฺนํ อธิกรณานํ กิจฺจาธิกรณํ ภชติ กิจฺจาธิกรณํ
อุปนิสฺสิตํ กิจฺจาธิกรณํ ปริยาปนฺนํ กิจฺจาธิกรเณน สงฺคหิตํ
วิวาทาธิกรณํ สตฺตนฺนํ สมถานํ กติ สมเถ ภชติ
กติ สมเถ อุปนิสฺสิตํ กติ สมเถ ปริยาปนฺนํ กตีหิ สมเถหิ สงฺคหิตํ
กตีหิ สมเถหิ สมฺมติ อนุวาทาธิกรณํ เป อาปตฺตาธิกรณํ เป
กิจฺจาธิกรณํ สตฺตนฺนํ สมถานํ กติ สมเถ ภชติ กติ สมเถ
อุปนิสฺสิตํ กติ สมเถ ปริยาปนฺนํ กตีหิ สมเถหิ สงฺคหิตํ กตีหิ
สมเถหิ สมฺมติ วิวาทาธิกรณํ สตฺตนฺนํ สมถานํ เทฺว สมเถ ภชติ
เทฺว สมเถ อุปนิสฺสิตํ เทฺว สมเถ ปริยาปนฺนํ ทฺวีหิ สมเถหิ
สงฺคหิตํ ทฺวีหิ สมเถหิ สมฺมติ สมฺมุขาวินเยน จ เยภุยฺยสิกาย
จ อนุวาทาธิกรณํ สตฺตนฺนํ สมถานํ จตฺตาโร สมเถ ภชติ
จตฺตาโร สมเถ อุปนิสฺสิตํ จตฺตาโร สมเถ ปริยาปนฺนํ จตูหิ
สมเถหิ สงฺคหิตํ จตูหิ สมเถหิ สมฺมติ สมฺมุขาวินเยน จ


สติวินเยน จ อมูฬฺหวินเยน จ ตสฺสปาปิยสิกาย จ อาปตฺตาธิกรณํ
สตฺตนฺนํ สมถานํ ตโย สมเถ ภชติ ตโย สมเถ อุปนิสฺสิตํ
ตโย สมเถ ปริยาปนฺนํ ตีหิ สมเถหิ สงฺคหิตํ ตีหิ สมเถหิ
สมฺมติ สมฺมุขาวินเยน จ ปฏิญฺญาตกรเณน จ ติณวตฺถารเกน
จ กิจฺจาธิกรณํ สตฺตนฺนํ สมถานํ เอกํ สมถํ ภชติ เอกํ
สมถํ อุปนิสฺสิตํ เอกํ สมถํ ปริยาปนฺนํ เอเกน สมเถน
สงฺคหิตํ เอเกน สมเถน สมฺมติ สมฺมุขาวินเยนาติ
สมถเภทํ นิฏฺฐิตํ
ตสฺสุทฺทานํ
อธิกรณํ ปริยาปนฺนํ สาธารณา จ ภาคิยา
สมถา สาธารณิกา สมถสฺส ตพฺภาคิยา
สมถา สมฺมุขา เจว วินเย กุสเลน จ
ยตฺถสมยสํสฏฺฐา สมฺมนฺติ น สมฺมนฺติ จ
สมถาธิกรณญฺเจว สมุฏฺฐานํ ภชนฺติ จาติ





ขนฺธกปุจฺฉา
อุปสมฺปทํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
อุปสมฺปทํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ
เทฺว อาปตฺติโย
อุโปสถํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
อุโปสถํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ ติสฺโส
อาปตฺติโย
วสฺสูปนายิกํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
วสฺสูปนายิกํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ
เอกา อาปตฺติ
ปวารณํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
ปวารณํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ ติสฺโส
อาปตฺติโย
จมฺมสญฺญุตฺตํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย



จมฺมสญฺญุตฺตํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ
ติสฺโส อาปตฺติโย
เภสชฺชํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
เภสชฺชํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ ติสฺโส
อาปตฺติโย
กฐินกํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
กฐินกํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ นตฺถิ
ตตฺถ อาปตฺติ
จีวรสญฺญุตฺตํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
จีวรสญฺญุตฺตํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ
ติสฺโส อาปตฺติโย
จมฺเปยฺยกํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
จมฺเปยฺยกํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ
เอกา อาปตฺติ
โกสมฺพิกํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย



โกสมฺพิกํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ
เอกา อาปตฺติ
กมฺมกฺขนฺธกํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
กมฺมกฺขนฺธกํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ
เอกา อาปตฺติ
ปาริวาสิกํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
ปาริวาสิกํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ
เอกา อาปตฺติ
สมุจฺจยํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
สมุจฺจยํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ เอกา
อาปตฺติ
สมถํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
สมถํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ เทฺว
อาปตฺติโย
ขุทฺทกวตฺถุกํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย


ขุทฺทกวตฺถุกํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ
ติสฺโส อาปตฺติโย
เสนาสนํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
เสนาสนํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ ติสฺโส
อาปตฺติโย
สงฺฆเภทํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
สงฺฆเภทํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ เทฺว
อาปตฺติโย
สมาจารํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
สมาจารํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ
เอกา อาปตฺติ
ฐปนํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
ฐปนํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ เอกา
อาปตฺติ
ภิกฺขุนีขนฺธกํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย


ภิกฺขุนีขนฺธกํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ
เทฺว อาปตฺติโย
ปญฺจสติกํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
ปญฺจสติกํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ
นตฺถิ ตตฺถ อาปตฺติ
สตฺตสติกํ ปุจฺฉิสฺสํ สนิทานํ สนิทฺเทสํ สมุกฺกฏฺฐปทานํ
กติ อาปตฺติโย
สตฺตสติกํ วิสฺสชฺชิสฺสํ สนิทานํ สนิทฺเทสํ สมุกฺกฏฺฐปทานํ
นตฺถิ ตตฺถ อาปตฺตีติ
ขนฺธกปุจฺฉา นิฏฺฐิตา ปฐมา
ตสฺสุทฺทานํ
อุปสมฺปทุโปสถํ วสฺสูปนา ปวารณา
จมฺมเภสชฺชกฐินา จีวรํ จมฺเปยฺยเกน จ
โกสมฺพิกฺขนฺธกํ กมฺมํ ปาริวาสิสมุจฺจยา
สมถา ขุทฺทกา เสนา สงฺฆเภทสมาจรา
ฐปนํ ภิกฺขุนีนญฺจ ปญฺจสตฺตสเตน จาติ





เอกุตฺตริกํ
อาปตฺติกรา ธมฺมา ชานิตพฺพา อนาปตฺติกรา ธมฺมา
ชานิตพฺพา อาปตฺติ ชานิตพฺพา อนาปตฺติ ชานิตพฺพา
ลหุกา อาปตฺติ ชานิตพฺพา ครุกา อาปตฺติ ชานิตพฺพา
สาวเสสา อาปตฺติ ชานิตพฺพา อนวเสสา อาปตฺติ ชานิตพฺพา
ทุฏฺฐุลฺลา อาปตฺติ ชานิตพฺพา อทุฏฺฐุลฺลา อาปตฺติ ชานิตพฺพา
สปฺปฏิกมฺมา อาปตฺติ ชานิตพฺพา อปฺปฏิกมฺมา อาปตฺติ
ชานิตพฺพา เทสนาคามินี อาปตฺติ ชานิตพฺพา อเทสนาคามินี
อาปตฺติ ชานิตพฺพา อนฺตรายิกา อาปตฺติ ชานิตพฺพา
อนนฺตรายิกา อาปตฺติ ชานิตพฺพา สาวชฺชปญฺญตฺติ อาปตฺติ
ชานิตพฺพา อนวชฺชปญฺญตฺติ อาปตฺติ ชานิตพฺพา กิริยโต
สมุฏฺฐิตา อาปตฺติ ชานิตพฺพา อกิริยโต สมุฏฺฐิตา อาปตฺติ
ชานิตพฺพา กิริยากิริยโต สมุฏฺฐิตา อาปตฺติ ชานิตพฺพา
ปุพฺพาปตฺติ ชานิตพฺพา อปราปตฺติ ชานิตพฺพา ปุพฺพาปตฺตีนํ
อนฺตราปตฺติ ชานิตพฺพา อปราปตฺตีนํ อนฺตราปตฺติ ชานิตพฺพา
เทสิตา คณนุปคา อาปตฺติ ชานิตพฺพา เทสิตา น คณนุปคา
อาปตฺติ ชานิตพฺพา ปญฺญตฺติ ชานิตพฺพา อนุปฺปญฺญตฺติ
ชานิตพฺพา อนุปฺปนฺนปญฺญตฺติ ชานิตพฺพา สพฺพตฺถปญฺญตฺติ
ชานิตพฺพา ปเทสปญฺญตฺติ ชานิตพฺพา สาธารณปญฺญตฺติ



ชานิตพฺพา อสาธารณปญฺญตฺติ ชานิตพฺพา เอกโตปญฺญตฺติ
ชานิตพฺพา อุภโตปญฺญตฺติ ชานิตพฺพา ถุลฺลวชฺชา อาปตฺติ
ชานิตพฺพา อถุลฺลวชฺชา อาปตฺติ ชาวิตพฺพา คิหิปฏิสญฺญุตฺตา
อาปตฺติ ชานิตพฺพา น คิหิปฏิสญฺญุตฺตา อาปตฺติ ชานิตพฺพา
นิยตา อาปตฺติ ชานิตพฺพา อนิยตา อาปตฺติ ชานิตพฺพา
อาทิกโร ปุคฺคโล ชานิตพฺโพ อนาทิกโร ปุคฺคโล ชานิตพฺโพ
อนิจฺจาปตฺติโก ปุคฺคโล ชานิตพฺโพ อภิณฺหาปตฺติโก ปุคฺคโล
ชานิตพฺโพ โจทโก ปุคฺคโล ชานิตพฺโพ จุทิตโก ปุคฺคโล
ชานิตพฺโพ อธมฺมโจทโก ปุคฺคโล ชานิตพฺโพ อธมฺมจุทิตโก
ปุคฺคโล ชานิตพฺโพ ธมฺมโจทโก ปุคฺคโล ชานิตพฺโพ
ธมฺมจุทิตโก ปุคฺคโล ชานิตพฺโพ นิยโต ปุคฺคโล ชานิตพฺโพ
อนิยโต ปุคฺคโล ชานิตพฺโพ ภพฺพาปตฺติโก ปุคฺคโล ชานิตพฺโพ
อภพฺพาปตฺติโก ปุคฺคโล ชานิตพฺโพ อุกฺขิตฺตโก ปุคฺคโล
ชานิตพฺโพ อนุกฺขิตฺตโก ปุคฺคโล ชานิตพฺโพ นาสิตโก
ปุคฺคโล ชานิตพฺโพ อนาสิตโก ปุคฺคโล ชานิตพฺโพ
สมานสํวาสโก ปุคฺคโล ชานิตพฺโพ นานาสํวาสโก ปุคฺคโล
ชานิตพฺโพ ฐปนํ ชานิตพฺพนฺติ
เอกกํ นิฏฺฐิตํ
ตสฺสุทฺทานํ
กรา อาปตฺติ ลหุกา สาวเสสา จ ทุฏฺฐุลฺลา



ปฏิกมฺมเทสนา จ อนฺตราวชฺชกีริยา
กิริยากิริยา ปุพฺพา อนฺตรา คณนูปคา
ปญฺญตฺตานุปฺปนฺนา สพฺพา สาธารณา จ เอกโต
ทุฏฺฐุลฺลา คิหิ นิยตา จ อาทิอนิจฺจโจทโก
อธมฺมธมฺมนิยโต อภพฺโพกฺขิตฺตนาสโก
สมานํ ฐปนญฺเจว อุทฺทานํ เอกโต อิทนฺติ
อตฺถาปตฺติ สญฺญาวิโมกฺขา อตฺถาปตฺติ น
สญฺญาวิโมกฺขา อตฺถาปตฺติ ลทฺธสมาปตฺติกสฺส อตฺถาปตฺติ น
ลทฺธสมาปตฺติกสฺส อตฺถาปตฺติ สทฺธมฺมปฏิสญฺญุตฺตา อตฺถาปตฺติ
อสทฺธมฺมปฏิสญฺญุตฺตา อตฺถาปตฺติ สปริกฺขารปฏิสญฺญุตฺตา
อตฺถาปตฺติ ปรปริกฺขารปฏิสญฺญุตฺตา อตฺถาปตฺติ สปุคฺคลปฏิสญฺญุตฺตา
อตฺถาปตฺติ ปรปุคฺคลปฏิสญฺญุตฺตา อตฺถิ สจฺจํ
ภณนฺโต ครุกํ อาปตฺตึ อาปชฺชติ อตฺถิ มุสา ภณนฺโต ลหุกํ
อาปตฺตึ อาปชฺชติ อตฺถิ มุสา ภณนฺโต ครุกํ อาปตฺตึ
อาปชฺชติ อตฺถิ สจฺจํ ภณนฺโต ลหุกํ อาปตฺตึ อาปชฺชติ
อตฺถาปตฺติ ภูมิคโต อาปชฺชติ โน เวหาสคโต อตฺถาปตฺติ
เวหาสคโต อาปชฺชติ โน ภูมิคโต อตฺถาปตฺติ นิกฺขมนฺโต
อาปชฺชติ โน ปวิสนฺโต อตฺถาปตฺติ ปวิสนฺโต อาปชฺชติ โน
นิกฺขมนฺโต อตฺถาปตฺติ อาทิยนฺโต อาปชฺชติ อตฺถาปตฺติ





อนาทิยนฺโต อาปชฺชติ อตฺถาปตฺติ สมาทิยนฺโต อาปชฺชติ
อตฺถาปตฺติ น สมาทิยนฺโต อาปชฺชติ อตฺถาปตฺติ กโรนฺโต
อาปชฺชติ อตฺถาปตฺติ น กโรนฺโต อาปชฺชติ อตฺถาปตฺติ
เทนฺโต อาปชฺชติ อตฺถาปตฺติ น เทนฺโต อาปชฺชติ
อตฺถาปตฺติ ปฏิคฺคณฺหนฺโต อาปชฺชติ อตฺถาปตฺติ น ปฏิคฺคณฺหนฺโต
อาปชฺชติ อตฺถาปตฺติ ปริโภเคน อาปชฺชติ อตฺถาปตฺติ
น ปริโภเคน อาปชฺชติ อตฺถาปตฺติ รตฺตึ อาปชฺชติ โน
ทิวา อตฺถาปตฺติ ทิวา อาปชฺชติ โน รตฺตึ อตฺถาปตฺติ อรุณุคฺเค
อาปชฺชติ อตฺถาปตฺติ น อรุณุคฺเค อาปชฺชติ อตฺถาปตฺติ
ฉินฺทนฺโต อาปชฺชติ อตฺถาปตฺติ น ฉินฺทนฺโต อาปชฺชติ
อตฺถาปตฺติ ฉาเทนฺโต อาปชฺชติ อตฺถาปตฺติ น ฉาเทนฺโต
อาปชฺชติ อตฺถาปตฺติ ธาเรนฺโต อาปชฺชติ อตฺถาปตฺติ น
ธาเรนฺโต อาปชฺชติ
เทฺว อุโปสถา จาตุทฺทสิโก จ ปณฺณรสิโก จ
เทฺว ปวารณา จาตุทฺทสิกา จ ปณฺณรสิกา จ เทฺว
กมฺมานิ อปโลกนกมฺมํ ญตฺติกมฺมํ อปรานิปิ เทฺว กมฺมานิ
ญตฺติทุติยกมฺมํ ญตฺติจตุตฺถกมฺมํ เทฺว กมฺมวตฺถูนิ อปโลกนกมฺมสฺส
วตฺถุ ญตฺติกมฺมสฺส วตฺถุ อปรานิปิ เทฺว กมฺมวตฺถูนิ
ญตฺติทุติยกมฺมสฺส วตฺถุ ญตฺติจตุตฺถกมฺมสฺส วตฺถุ เทฺว
กมฺมโทสา อปโลกนกมฺมสฺส โทโส ญตฺติกมฺมสฺส โทโส




อปเรปิ เทฺว กมฺมโทสา ญตฺติทุติยกมฺมสฺส โทโส ญตฺติจตุตฺถกมฺมสฺส
โทโส เทฺว กมฺมสมฺปตฺติโย อปโลกนกมฺมสฺส
สมฺปตฺติ ญตฺติกมฺมสฺส สมฺปตฺติ อปราปิ เทฺว กมฺมสมฺปตฺติโย
ญตฺติทุติยกมฺมสฺส สมฺปตฺติ ญตฺติจตุตฺถกมฺมสฺส สมฺปตฺติ เทฺว
นานาสํวาสกภูมิโย อตฺตนา วา อตฺตานํ นานาสํวาสกํ กโรติ
สมคฺโค วา นํ สงฺโฆ อุกฺขิปติ อทสฺสเน วา อปฺปฏิกมฺเม วา
อปฺปฏินิสฺสคฺเค วา เทฺว สมานสํวาสกภูมิโย อตฺตนา วา
อตฺตานํ สมานสํวาสกํ กโรติ สมคฺโค วา นํ สงฺโฆ อุกฺขิตฺตํ
โอสาเรติ อทสฺสเน วา อปฺปฏิกมฺเม วา อปฺปฏินิสฺสคฺเค วา
เทฺว ปาราชิกา ภิกฺขูนญฺจ ภิกฺขุนีนญฺจ เทฺว
สงฺฆาทิเสสา เทฺว ถุลฺลจฺจยา เทฺว ปาจิตฺติยา เทฺว ปาฏิเทสนียา
เทฺว ทุกฺกฏา เทฺว ทุพฺภาสิตา ภิกฺขูนญฺจ ภิกฺขุนีนญฺจ สตฺต
อาปตฺติโย สตฺต อาปตฺติกฺขนฺธา ทฺวีหากาเรหิ สงฺโฆ ภิชฺชติ
กมฺเมน วา สลากคาเหน วา
เทฺว ปุคฺคลา น อุปสมฺปาเทตพฺพา อทฺธานหีโน
องฺคหีโน อปเรปิ เทฺว ปุคฺคลา น อุปสมฺปาเทตพฺพา วตฺถุวิปนฺโน
กรณทุกฺกฏโก อปเรปิ เทฺว ปุคฺคลา น อุปสมฺปาเทตพฺพา
อปริปูโร ปริปูโร โน จ ยาจติ ทฺวินฺนํ ปุคฺคลานํ นิสฺสาย
น วตฺถพฺพํ อลชฺชิสฺส จ พาลสฺส จ ทฺวินฺนํ ปุคฺคลานํ น



นิสฺสโย ทาตพฺโพ อลชฺชิสฺส จ ลชฺชิโน จ น ยาจติ
ทฺวินฺนํ ปุคฺคลานํ นิสฺสโย ทาตพฺโพ พาลสฺส จ ลชฺชิสฺส จ
ยาจติ เทฺว ปุคฺคลา อภพฺพา อาปตฺตึ อาปชฺชิตุํ พุทฺธา
จ ปจฺเจกพุทฺธา จ เทฺว ปุคฺคลา ภพฺพา อาปตฺตึ อาปชฺชิตุํ
ภิกฺขู จ ภิกฺขุนิโย จ เทฺว ปุคฺคลา อภพฺพา สญฺจิจฺจ อาปตฺตึ
อาปชฺชิตุํ ภิกฺขู จ ภิกฺขุนิโย จ อริยปุคฺคลา เทฺว ปุคฺคลา
ภพฺพา สญฺจิจฺจ อาปตฺตึ อาปชฺชิตุํ ภิกฺขู จ ภิกฺขุนิโย จ
ปุถุชฺชนา เทฺว ปุคฺคลา อภพฺพา สญฺจิจฺจ สาติสารํ วตฺถุํ
อชฺฌาจริตุํ ภิกฺขู จ ภิกฺขุนิโย จ อริยปุคฺคลา เทฺว
ปุคฺคลา ภพฺพา สญฺจิจฺจ สาติสารํ วตฺถุํ อชฺฌาจริตุํ ภิกฺขู จ
ภิกฺขุนิโย จ ปุถุชฺชนา
เทฺว ปฏิกฺโกสนา กาเยน วา ปฏิกฺโกสติ วาจาย วา
ปฏิกฺโกสติ เทฺว นิสฺสารณา อตฺถิ ปุคฺคโล อปฺปตฺโต
นิสฺสารณํ ตญฺเจ สงฺโฆ นิสฺสาเรติ เอกจฺโจ สุนิสฺสาริโต
เอกจฺโจ ทุนฺนิสฺสาริโต เทฺว โอสารณา อตฺถิ ปุคฺคโล
อปฺปตฺโต โอสารณํ ตญฺเจ สงฺโฆ โอสาเรติ เอกจฺโจ
โสสาริโต เอกจฺโจ โทสาริโต เทฺว ปฏิญฺญา กาเยน วา
ปฏิชานาติ วาจาย วา ปฏิชานาติ เทฺว ปฏิคฺคหา กาเยน
วา ปฏิคฺคณฺหาติ กายปฏิพทฺเธน วา ปฏิคฺคณฺหาติ เทฺว
ปฏิกฺเขปา กาเยน วา ปฏิกฺขิปติ วาจาย วา ปฏิกฺขิปติ



เทฺว อุปฆาติกา สิกฺขูปฆาติกา จ โภคุปฆาติกา จ เทฺว
โจทนา กาเยน วา โจเทติ วาจาย วา โจเทติ
เทฺว กฐินสฺส ปลิโพธา อาวาสปลิโพโธ จ
จีวรปลิโพโธ จ เทฺว กฐินสฺส อปลิโพธา อาวาสาปลิโพโธ จ
จีวราปลิโพโธ จ เทฺว จีวรานิ คหปติกญฺจ ปํสุกูลิกญฺจ
เทฺว ปตฺตา อโยปตฺโต จ มตฺติกาปตฺโต จ เทฺว มณฺฑลานิ
ติปุมยญฺจ สิสมยญฺจ เทฺว ปตฺตสฺส อธิฏฺฐานา กาเยน วา
อธิฏฺเฐติ วาจาย วา อธิฏฺเฐติ เทฺว จีวรสฺส อธิฏฺฐานา
กาเยน วา อธิฏฺเฐติ วาจาย วา อธิฏฺเฐติ เทฺว วิกปฺปนา
สมฺมุขาวิกปฺปนา จ ปรมฺมุขาวิกปฺปนา จ เทฺว วินยา
ภิกฺขูนญฺจ ภิกฺขุนีนญฺจ เทฺว เวนยิกา ปญฺญตฺตญฺจ
ปญฺญตฺตานุโลมญฺจ เทฺว วินยสฺส สลฺเลขา อกปฺปิเย
เสตุฆาโต กปฺปิเย มตฺตการิตา
ทฺวีหากาเรหิ อาปตฺตึ อาปชฺชติ กาเยน วา อาปชฺชติ
วาจาย วา อาปชฺชติ ทฺวีหากาเรหิ อาปตฺติยา วุฏฺฐาติ กาเยน
วา วุฏฺฐาติ วาจาย วา วุฏฺฐาติ เทฺว ปริวาสา
ปฏิจฺฉนฺนปริวาโส จ อปฺปฏิจฺฉนฺนปริวาโส จ อปเรปิ เทฺว
ปริวาสา สุทฺธนฺตปริวาโส จ สโมธานปริวาโส จ เทฺว มานนฺตา
ปฏิจฺฉนฺนมานตฺตญฺจ อปฺปฏิจฺฉนฺนมานตฺตญฺจ อปเรปิ เทฺว
มานตฺตา ปกฺขมานตฺตญฺจ สโมธานมานตฺตญฺจ ทฺวินฺนํ ปุคฺคลานํ



รตฺติจฺเฉโท ปาริวาสิกสฺส จ มานตฺตจาริกสฺส จ
เทฺว อนาทริยานิ ปุคฺคลานาทริยญฺจ ธมฺมานาทริยญฺจ
เทฺว โลณานิ ชาติมยญฺจ ขาริมยญฺจ อปรานิปิ
เทฺว โลณานิ สามุทฺทญฺจ กาฬโลณญฺจ อปรานิปิ เทฺว
โลณานิ สินฺธวญฺจ อุพฺภิทญฺจ อปรานิปิ เทฺว โลณานิ
โรมกญฺจ ปกฺขลฺลกญฺจ เทฺว ปริโภคา อพฺภนฺตรปริโภโค
จ พาหิรปริโภโค จ เทฺว อกฺโกสา หีโน จ อกฺโกโส
อุกฺกฏฺโฐ จ อกฺโกโส ทฺวีหากาเรหิ เปสุญฺญํ โหติ ปิยกมฺยสฺส
วา เภทาธิปฺปายสฺส วา ทฺวีหากาเรหิ คณโภชนํ ปสวติ
นิมนฺตนโต วา วิญฺญตฺติโต วา เทฺว วสฺสุปนายิกา ปุริมิกา
จ ปจฺฉิมิกา จ เทฺว อธมฺมิกานิ ปาติโมกฺขฏฺฐปนานิ เทฺว
ธมฺมิกานิ ปาติโมกฺขฏฺฐปนานิ
เทฺว ปุคฺคลา พาลา โย จ อนาคตํ ภารํ วหติ
โย จ อาคตํ ภารํ น วหติ เทฺว ปุคฺคลา ปณฺฑิตา โย
จ อนาคตํ ภารํ น วหติ โย จ อาคตํ ภารํ วหติ อปเรปิ
เทฺว ปุคฺคลา พาลา โน จ อกปฺปิเย กปฺปิยสญฺญี โย จ
กปฺปิเย อกปฺปิยสญฺญี เทฺว ปุคฺคลา ปณฺฑิตา โย จ
อกปฺปิเย อกปฺปิยสญฺญี โย จ กปฺปิเย กปฺปิยสญฺญี อปเรปิ
เทฺว ปุคฺคลา พาลา โย จ อนาปตฺติยา อาปตฺติสญฺญี
โย จ อาปตฺติยา อนาปตฺติสญฺญี เทฺว ปุคฺคลา ปณฺฑิตา



โย จ อาปตฺติยา อาปตฺติสญฺญี โย จ อนาปตฺติยา อนาปตฺติสญฺญี
อปเรปิ เทฺว ปุคฺคลา พาลา โย จ อธมฺเม ธมฺมสญฺญี
โย จ ธมฺเม อธมฺมสญฺญี เทฺว ปุคฺคลา ปณฺฑิตา โย จ
อธมฺเม อธมฺมสญฺญี โย จ ธมฺเม ธมฺมสญฺญี อปเรปิ เทฺว
ปุคฺคลา พาลา โย จ อวินเย วินยสญฺญี โย จ วินเย
อวินยสญฺญี เทฺว ปุคฺคลา ปณฺฑิตา โย จ อวินเย
อวินยสญฺญี โย จ วินเย วินยสญฺญี
ทฺวินฺนํ ปุคฺคลานํ อาสวา วฑฺฒนฺติ โย จ น
กุกฺกุจฺจายิตพฺพํ กุกฺกุจฺจายติ โย จ กุกฺกุจฺจายิตพฺพํ น กุกฺกุจฺจายติ
ทฺวินฺนํ ปุคฺคลานํ อาสวา น วฑฺฒนฺติ โย จ น กุกฺกุจฺจายิตพฺพํ
น กุกฺกุจฺจายติ โย จ กุกฺกุจฺจายิตพฺพํ กุกฺกุจฺจายติ อปเรสมฺปิ
ทฺวินฺนํ ปุคฺคลานํ อาสวา วฑฺฒนฺติ โย จ อกปฺปิเย กปฺปิยสญฺญี
โย จ กปฺปิเย อกปฺปิยสญฺญี ทฺวินฺนํ ปุคฺคลานํ อาสวา
น วฑฺฒนฺติ โย จ อกปฺปิเย อกปฺปิยสญฺญี โย จ กปฺปิเย
กปฺปิยสญฺญี อปเรสมฺปิ ทฺวินฺนํ ปุคฺคลานํ อาสวา วฑฺฒนฺติ
โย จ อนาปตฺติยา อาปตฺติสญฺญี โย จ อาปตฺติยา อนาปตฺติสญฺญี
ทฺวินฺนํ ปุคฺคลานํ อาสวา น วฑฺฒนฺติ โย จ อนาปตฺติยา
อนาปตฺติสญฺญี โย จ อาปตฺติยา อาปตฺติสญฺญี อปเรสมฺปิ
ทฺวินฺนํ ปุคฺคลานํ อาสวา วฑฺฒนฺติ โย จ อธมฺเม ธมฺมสญฺญี
โย จ ธมฺเม อธมฺมสญฺญี ทฺวินฺนํ ปุคฺคลานํ อาสวา น


วฑฺฒนฺติ โย จ อธมฺเม อธมฺมสญฺญี โย จ ธมฺเม ธมฺมสญฺญี
อปเรสมฺปิ ทฺวินฺนํ ปุคฺคลานํ อาสวา วฑฺฒนฺติ โย จ อวินเย
วินยสญฺญี โย จ วินเย อวินยสญฺญี ทฺวินฺนํ ปุคฺคลานํ
อาสวา น วฑฺฒนฺติ โย จ อวินเย อวินยสญฺญี โย จ วินเย
วินยสญฺญี
ทุกํ นิฏฺฐิตํ
ตสฺสุทฺทานํ
สญฺญา ลทฺธา จ สทฺธมฺมา ปริกฺขารา จ ปุคฺคลา
สจฺจํ ภูมิ นิกฺขมนฺโต อาทิยนฺโต สมาทิยํ
กโรนฺโต เทนฺโต คณฺหนฺโต ปริโภเคน รตฺติ จ
อรุณา ฉินฺทํ ฉาเทนฺโต ธาเรนฺโต จ อุโปสถา
ปวารณา กมฺมาปรา วตฺถุ อปรา โทสา จ
อปรา เทฺว จ สมฺปตฺติ นานา สมานเมว จ
ปาราชิ สงฺฆา ถุลฺลจฺจํ ปาจิตฺติ ปาฏิเทสนี
ทุกฺกฏา ภาสิตญฺเจว สตฺต อาปตฺติขนฺธกา
ภิชฺชติ อุปสมฺปทา ตเถว อปเร ทุเว
น วตฺถพฺพํ น ทาตพฺพํ อภพฺพาภพฺพเมว จ
สญฺจิจฺจ สาติสารา จ ปฏิกฺโกสา นิสารณา





โอสารณา ปฏิญฺญา จ ปฏิคฺคหา ปฏิกฺขิปา
อุปฆาติ โจทนา จ กฐินา จ ทุเว ตถา
จีวรา ปตฺตมณฺฑลา อธิฏฺฐานา ตถา ทุเว
วิกปฺปนา จ วินยา เวนยิกา สเลกฺขกา
อาปชฺชติ จ วุฏฺฐาติ ปริวาสาปเร ทุเว
เทฺว มานตฺตา อปเร จ รตฺติจฺเฉโท อนาทริ
เทฺว โลณา ตโย อปเร ปริโภคา อกฺโกสนา
เปสุญฺญํ จ คณา วสฺสํ ฐปนา ภารกปฺปิยา
อนาปตฺติ อธมฺเม จ วินเย อาสเว ตถาติ
อตฺถาปตฺติ ติฏฺฐนฺเต ภควติ อาปชฺชติ โน ปรินิพฺพุเต
อตฺถาปตฺติ ปรินิพฺพุเต ภควติ อาปชฺชติ โน ติฏฺฐนฺเต อตฺถาปตฺติ
ติฏฺฐนฺเตปิ ภควติ อาปชฺชติ ปรินิพฺพุเตปิ อตฺถาปตฺติ กาเล
อาปชฺชติ โน วิกาเล อตฺถาปตฺติ วิกาเล อาปชฺชติ โน กาเล
อตฺถาปตฺติ กาเล เจว อาปชฺชติ วิกาเล จ อตฺถาปตฺติ รตฺตึ
อาปชฺชติ โน ทิวา อตฺถาปตฺติ ทิวา อาปชฺชติ โน รตฺตึ
อตฺถาปตฺติ รตฺติญฺเจว อาปชฺชติ ทิวา จ อตฺถาปตฺติ ทสวสฺโส
อาปชฺชติ โน อูนทสวสฺโส อตฺถาปตฺติ อูนทสวสฺโส อาปชฺชติ





โน ทสวสฺโส อตฺถาปตฺติ ทสวสฺโส เจว อาปชฺชติ อูนทสวสฺโส
จ อตฺถาปตฺติ ปญฺจวสฺโส อาปชฺชติ โน อูนปญฺจวสฺโส
อตฺถาปตฺติ อูนปญฺจวสฺโส อาปชฺชติ โน ปญฺจวสฺโส อตฺถาปตฺติ
ปญฺจวสฺโส เจว อาปชฺชติ อูนปญฺจวสฺโส จ อตฺถาปตฺติ
กุสลจิตฺโต อาปชฺชติ โน อกุสลจิตฺโต อตฺถาปตฺติ อกุสลจิตฺโต
อาปชฺชติ โน กุสลจิตฺโต อตฺถาปตฺติ อพฺยากตจิตฺโต อาปชฺชติ
อตฺถาปตฺติ สุขเวทนาสมงฺคี อาปชฺชติ อตฺถาปตฺติ ทุกฺขเวทนาสมงฺคี
อาปชฺชติ อตฺถาปตฺติ อทุกฺขมสุขเวทนาสมงฺคี อาปชฺชติ
ตีณิ โจทนาวตฺถูนิ ทิฏฺเฐน สุเตน ปริสงฺกาย ตโย
สลากคาหา คูฬฺหโก วิวฏโก สกณฺณชปฺปโก ตโย ปฏิกฺเขปา
มหิจฺฉตา อสนฺตุฏฺฐตา อสลฺเลขตา ตโย อนุญฺญาตา อปฺปิจฺฉตา
สนฺตุฏฺฐตา สลฺเลขตา อปเรปิ ตโย ปฏิกฺเขปา มหิจฺฉตา
อสนฺตุฏฺฐตา อมตฺตญฺญุตา ตโย อนุญฺญาตา อปฺปิจฺฉตา
สนฺตุฏฺฐตา มตฺตญฺญุตา ติสฺโส ปญฺญตฺติโย ปญฺญตฺติ
อนุปฺปญฺญตฺติ อนุปฺปนฺนปญฺญตฺติ อปราปิ ติสฺโส ปญฺญตฺติโย
สพฺพตฺถปญฺญตฺติ ปเทสปญฺญตฺติ สาธารณปญฺญตฺติ อปราปิ
ติสฺโส ปญฺญตฺติโย อสาธารณปญฺญตฺติ เอกโตปญฺญตฺติ อุภโตปญฺญตฺติ
อตฺถาปตฺติ พาโล อาปชฺชติ โน ปณฺฑิโต อตฺถาปตฺติ
ปณฺฑิโต อาปชฺชติ โน พาโล อตฺถาปตฺติ พาโล เจว อาปชฺชติ



ปณฺฑิโต จ อตฺถาปตฺติ กาเฬ อาปชฺชติ โน ชุเณฺห อตฺถาปตฺติ
ชุเณฺห อาปชฺชติ โน กาเฬ อตฺถาปตฺติ กาเฬ เจว อาปชฺชติ
ชุเณฺห จ อตฺถิ กาเฬ กปฺปติ โน ชุเณฺห อตฺถิ ชุเณฺห
กปฺปติ โน กาเฬ อตฺถิ กาเฬ เจว กปฺปติ ชุเณฺห จ
อตฺถาปตฺติ เหมนฺเต อาปชฺชติ โน จ คิเมฺห โน จ วสฺเส
อตฺถาปตฺติ คิเมฺห อาปชฺชติ โน จ เหมนฺเต โน จ วสฺเส
อตฺถาปตฺติ วสฺเส อาปชฺชติ โน จ คิเมฺห โน จ เหมนฺเต
อตฺถาปตฺติ สงฺโฆ อาปชฺชติ โน คโณ โน ปุคฺคโล อตฺถาปตฺติ
คโณ อาปชฺชติ โน สงฺโฆ โน ปุคฺคโล อตฺถาปตฺติ ปุคฺคโล
อาปชฺชติ โน สงฺโฆ โน คโณ อตฺถิ สงฺฆสฺส กปฺปติ น
คณสฺส น ปุคฺคลสฺส อตฺถิ คณสฺส กปฺปติ น สงฺฆสฺส น
ปุคฺคลสฺส อตฺถิ ปุคฺคลสฺส กปฺปติ น สงฺฆสฺส น คณสฺส
ติสฺโส ฉาทนา วตฺถุํ ฉาเทติ โน อาปตฺตึ อาปตฺตึ
ฉาเทติ โน วตฺถุํ วตฺถุญฺเจว ฉาเทติ อาปตฺติญฺจ ติสฺโส
ปฏิจฺฉาทิโย ชนฺตาฆรปฏิจฺฉาทิ อุทกปฏิจฺฉาทิ วตฺถปฏิจฺฉาทิ
ตีณิ ปฏิจฺฉนฺนานิ วหนฺติ โน วิวฏานิ มาตุคาโม ปฏิจฺฉนฺโน
วหติ โน วิวโฏ พฺราหฺมณานํ มนฺตา ปฏิจฺฉนฺนา วหนฺติ โน
วิวฏา มิจฺฉาทิฏฺฐิ ปฏิจฺฉนฺนา วหติ โน วิวฏา ตีณิ วิวฏานิ
วิโรจนฺติ โน ปฏิจฺฉนฺนานิ จนฺทมณฺฑลํ วิวฏํ วิโรจติ โน
ปฏิจฺฉนฺนํ สุริยมณฺฑลํ วิวฏํ วิโรจติ โน ปฏิจฺฉนฺนํ ตถาคตปฺปเวทิโต




ธมฺมวินโย วิวโฏ วิโรจติ โน ปฏิจฺฉนฺโน ตโย
เสนาสนคาหา ปุริมโก ปจฺฉิมโก อนฺตรามุตฺตโก
อตฺถาปตฺติ คิลาโน อาปชฺชติ โน อคิลาโน อตฺถาปตฺติ
อคิลาโน อาปชฺชติ โน คิลาโน อตฺถาปตฺติ คิลาโน เจว
อาปชฺชติ อคิลาโน จ
ตีณิ อธมฺมิกานิ ปาติโมกฺขฏฺฐปนานิ ตีณิ ธมฺมิกานิ
ปาติโมกฺขฏฺฐปนานิ ตโย ปริวาสา ปฏิจฺฉนฺนปริวาโส อปฺปฏิจฺฉนฺนปริวาโส
สุทฺธนฺตปริวาโส ตโย มานตฺตา ปฏิจฺฉนฺนมานตฺตํ
อปฺปฏิจฺฉนฺนมานตฺตํ ปกฺขมานตฺตํ ตโย ปาริวาสิกสฺส ภิกฺขุโน
รตฺติจฺเฉทา สหวาโส วิปฺปวาโส อนาโรจนา
อตฺถาปตฺติ อนฺโต อาปชฺชติ โน พหิ อตฺถาปตฺติ
พหิ อาปชฺชติ โน อนฺโต อตฺถาปตฺติ อนฺโต เจว อาปชฺชติ
พหิ จ อตฺถาปตฺติ อนฺโตสีมาย อาปชฺชติ โน พหิสีมาย
อตฺถาปตฺติ พหิสีมาย อาปชฺชติ โน อนฺโตสีมาย อตฺถาปตฺติ
อนฺโตสีมาย เจว อาปชฺชติ พหิสีมาย จ
ตีหากาเรหิ อาปตฺตึ อาปชฺชติ กาเยน อาปชฺชติ
วาจาย อาปชฺชติ กาเยน วาจาย อาปชฺชติ อปเรหิปิ
ตีหากาเรหิ อาปตฺตึ อาปชฺชติ สงฺฆมชฺเฌ คณมชฺเฌ ปุคฺคลสฺส
สนฺติเก ตีหากาเรหิ อาปตฺติยา วุฏฺฐาติ กาเยน วุฏฺฐาติ
วาจาย วุฏฺฐาติ กาเยน วาจาย วุฏฺฐาติ อปเรหิปิ


ตีหากาเรหิ อาปตฺติยา วุฏฺฐาติ สงฺฆมชฺเฌ คณมชฺเฌ ปุคฺคลสฺส
สนฺติเก ติณี อธมฺมิกานิ อมูฬฺหวินยสฺส ทานานิ ตีณิ
ธมฺมิกานิ อมูฬฺหวินยสฺส ทานานิ
ตีหงฺเคหิ สมนฺนาคตสฺส ภิกฺขุโน อากงฺขมาโน สงฺโฆ
ตชฺชนียกมฺมํ กเรยฺย ภณฺฑนการโก โหติ กลหการโก วิวาทการโก
ภสฺสการโก สงฺเฆ อธิกรณการโก พาโล โหติ อพฺยตฺโต
อาปตฺติพหุโล อนปทาโน คิหิสํสฏฺโฐ วิหรติ อนนุโลมิเกหิ
คิหิสํสคฺเคหิ ตีหงฺเคหิ สมนฺนาคตสฺส ภิกฺขุโน อากงฺขมาโน
สงฺโฆ นิยสฺสกมฺมํ กเรยฺย ภณฺฑนการโก โหติ เป สงฺเฆ
อธิกรณการโก พาโล โหติ อพฺยตฺโต อาปตฺติพหุโล อนปทาโน
คิหิสํสฏฺโฐ วิหรติ อนนุโลมิเกห คิหิสํสคฺเคหิ ตีหงฺเคหิ
สมนฺนาคตสฺส ภิกฺขุโน อากงฺขมาโน สงฺโฆ ปพฺพาชนียกมฺมํ กเรยฺย
ภณฺฑนการโก โหติ เป สงฺเฆ อธิกรณการโก พาโล
โหติ อพฺยตฺโต อาปตฺติพหุโล อนปทาโน กุลทูสโก โหติ
ปาปสมาจาโร ตีหงฺเคหิ สมนฺนาคตสฺส ภิกฺขุโน อากงฺขมาโน
สงฺโฆ ปฏิสารณียกมฺมํ กเรยฺย ภณฺฑนการโก โหติ เป
สงฺเฆ อธิกรณการโก พาโล โหติ อพฺยตฺโต อาปตฺติพหุโล
อนปทาโน คิหึ อกฺโกสติ ปริภาสติ ตีหงฺเคหิ สมนฺนาคตสฺส




ภิกฺขุโน อากงฺขมาโน สงฺโฆ อาปตฺติยา อทสฺสเน อุกฺเขปนียกมฺมํ
กเรยฺย ภณฺฑนการโก โหติ เป สงฺเฆ อธิกรณการโก
พาโล โหติ อพฺยตฺโต อาปตฺติพหุโล อนปทาโน
อาปตฺตึ อาปชฺชิตฺวา น อิจฺฉติ อาปตฺตึ ปสฺสิตุํ ตีหงฺเคหิ
สมนฺนาคตสฺส ภิกฺขุโน อากงฺขมาโน สงฺโฆ อาปตฺติยา อปฺปฏิกมฺเม
อุกฺเขปนียกมฺมํ กเรยฺย ภณฺฑนการโก โหติ เป
สงฺเฆ อธิกรณการโก พาโล โหติ อพฺยตฺโต อาปตฺติพหุโล
อนปทาโน อาปตฺตึ อาปชฺชิตฺวา น อิจฺฉติ อาปตฺตึ ปฏิกาตุํ
ตีหงฺเคหิ สมนฺนาคตสฺส ภิกฺขุโน อากงฺขมาโน สงฺโฆ ปาปิกาย
ทิฏฺฐิยา อปฺปฏินิสฺสคฺเค อุกฺเขปนียกมฺมํ กเรยฺย ภณฺฑนการโก
โหติ เป สงฺเฆ อธิกรณการโก พาโล โหติ อพฺยตฺโต
อาพตฺติปหุโล อนปทาโน น อิจฺฉติ ปาปิกํ ทิฏฺฐึ ปฏินิสฺสชฺชิตุํ
ตีหงฺเคหิ สมนฺนาคตสฺส ภิกฺขุโน อากงฺขมาโน สงฺโฆ
อาคาฬฺหาย เจเตยฺย ภณฺฑนการโก โหติ กลหการโก วิวาทการโก
ภสฺสการโก สงฺเฆ อธิกรณการโก พาโล โหติ
อพฺยตฺโต อาปตฺติพหุโล อนปทาโน คิหิสํสฏฺโฐ วิหรติ อนนุโลมิเกหิ
คิหิสํสคฺเคหิ ตีหงฺเคหิ สมนฺนาคตสฺส ภิกฺขุโน กมฺมํ
กาตพฺพํ อลชฺชี จ โหติ พาโล จ อปกตตฺโต จ อปเรหิปิ
ตีหงฺเคหิ สมนฺนาคตสฺส ภิกฺขุโน กมฺมํ กาตพฺพํ อธิสีเล
สีลวิปนฺโน โหติ อชฺฌาจาเร อาจารวิปนฺโน โหติ อติทิฏฺฐิยา


ทิฏฺฐิวิปนฺโน โหติ อปเรหิปิ ตีหงฺเคหิ สมนฺนาคตสฺส ภิกฺขุโน
กมฺมํ กาตพฺพํ กายิเกน ทเวน สมนฺนาคโต โหติ วาจสิเกน
ทเวน สมนฺนาคโต โหติ กายิกวาจสิเกน ทเวน สมนฺนาคโต
โหติ อปเรหิปิ ตีหงฺเคหิ สมนฺนาคตสฺส ภิกฺขุโน กมฺมํ กาตพฺพํ
กายิเกน อนาจาเรน สมนฺนาคโต โหติ วาจสิเกน อนาจาเรน
สมนฺนาคโต โหติ กายิกวาจสิเกน อนาจาเรน สมนฺนาคโต
โหติ อปเรหิปิ ตีหงฺเคหิ สมนฺนาคตสฺส ภิกฺขุโน กมฺมํ
กาตพฺพํ กายิเกน อุปฆาติเกน สมนฺนาคโต โหติ วาจสิเกน
อุปฆาติเกน สมนฺนาคโต โหติ กายิกวาจสิเกน อุปฆาติเกน
สมนฺนาคโต โหติ อปเรหิปิ ตีหงฺเคหิ สมนฺนาคตสฺส ภิกฺขุโน
กมฺมํ กาตพฺพํ กายิเกน มิจฺฉาชีเวน สมนฺนาคโต โหติ วาจสิเกน
มิจฺฉาชีเวน สมนฺนาคโต โหทิ กายิกวาจสิเกน มิจฺฉาชีเวน
สมนฺนาคโต โหติ อปเรหิปิ ตีหงฺเคหิ สมนฺนาคตสฺส
ภิกฺขุโน กมฺมํ กาตพฺพํ อาปตฺตึ อาปนฺโน กมฺมกโต อุปสมฺปาเทติ
นิสฺสยํ เทติ สามเณรํ อุปฏฺฐาเปติ อปเรหิปิ
ตีหงฺเคหิ สมนฺนาคตสฺส ภิกฺขุโน กมฺมํ กาตพฺพํ ยาย อาปตฺติยา
สงฺเฆน กมฺมํ กตํ โหติ ตํ อาปตฺตึ อาปชฺชติ อญฺญํ
วา ตาทิสิกํ ตโต วา ปาปิฏฺฐตรํ อปเรหิปิ ตีหงฺเคหิ สมนฺนาคตสฺส
ภิกฺขุโน กมฺมํ กาตพฺพํ พุทฺธสฺส อวณฺณํ ภาสติ ธมฺมสฺส
อวณฺณํ ภาสติ สงฺฆสฺส อวณฺณํ ภาสติ ตีหงฺเคหิ สมนฺนาคตสฺส


ภิกฺขุโน สงฺฆมชฺเฌ อุโปสถํ ฐเปนฺตสฺส อลํ ภิกฺขุ มา ภณฺฑนํ
มา กลหํ มา วิคฺคหํ มา วิวาทนฺติ โอมทฺทิตฺวา สงฺเฆน อุโปสโถ
กาตพฺโพ อลชฺชี จ โหติ พาโล จ อปกตตฺโต จ
ตีหงฺเคหิ สมนฺนาคตสฺส ภิกฺขุโน สงฺฆมชฺเฌ ปวารณํ ฐเปนฺตสฺส
อลํ ภิกฺขุ มา ภณฺฑนํ มา กลหํ มา วิคฺคหํ มา วิวาทนฺติ
โอมทฺทิตฺวา สงฺเฆน ปวาเรตพฺพํ อลชฺชี จ โหติ พาโล จ
อปกตตฺโต จ ตีหงฺเคหิ สมนฺนาคตสฺส ภิกฺขุโน น กาจิ สงฺฆสมฺมติ
ทาตพฺพา อลชฺชี จ โหติ พาโล จ อปกตตฺโต
จ ตีหงฺเคหิ สมนฺนาคเตน ภิกฺขุนา สงฺโฆ น โวหริตพฺโพ
อลชฺชี จ โหติ พาโล จ อปกตตฺโต จ ตีหงฺเคหิ สมนฺนาคโต
ภิกฺขุ น กิสฺมิญฺจิ ปจฺเจกฏฺฐาเน ฐเปตพฺโพ อลชฺชี จ
โหติ พาโล จ อปกตตฺโต จ ตีหงฺเคหิ สมนฺนาคตสฺส
ภิกฺขุโน นิสฺสาย น วตฺถพฺพํ อลชฺชี จ โหติ พาโล จ อปกตตฺโต
จ ตีหงฺเคหิ สมนฺนาคตสฺส ภิกฺขุโน นิสฺสโย น ทาตพฺโพ
อลชฺชี จ โหติ พาโล จ อปกตตฺโต จ ตีหงฺเคหิ สมนฺนาคตสฺส
ภิกฺขุโน โอกาสํ การาเปนฺตสฺส นาลํ โอกาสกมฺมํ กาตุํ
อลชฺชี จ โหติ พาโล จ อปกตตฺโต จ ตีหงฺเคหิ
สมนฺนาคตสฺส ภิกฺขุโน สวจนียํ นาทาตพฺพํ อลชฺชี จ โหติ
พาโล จ อปกตตฺโต จ ตีหงฺเคหิ สมนฺนาคตสฺส ภิกฺขุโน



วินโย น ปุจฺฉิตพฺโพ อลชฺชี จ โหติ พาโล จ อปกตตฺโต
จ ตีหงฺเคหิ สมนฺนาคเตน ภิกฺขุนา วินโย น ปุจฺฉิตพฺโพ
อลชฺชี จ โหติ พาโล จ อปกตตฺโต จ ตีหงฺเคหิ
สมนฺนาคตสฺส ภิกฺขุโน วินโย น วิสฺสชฺเชตพฺโพ อลชฺชี จ
โหติ พาโล จ อปกตตฺโต จ ตีหงฺเคหิ สมนฺนาคเตน
ภิกฺขุนา วินโย น วิสฺสชฺเชตพฺโพ อลชฺชี จ โหติ พาโล
จ อปกตตฺโต จ ตีหงฺเคหิ สมนฺนาคตสฺส ภิกฺขุโน อนุโยโค
น ทาตพฺโพ อลชฺชี จ โหติ พาโล จ อปกตตฺโต จ
ตีหงฺเคหิ สมนฺนาคเตน ภิกฺขุนา สทฺธึ วินโย น สากจฺฉิตพฺโพ
อลชฺชี จ โหติ พาโล จ อปกตตฺโต จ ตีหงฺเคหิ
สมนฺนาคเตน ภิกฺขุนา น อุปสมฺปาเทตพฺพํ น นิสฺสโย ทาตพฺโพ
น สามเณโร อุปฏฺฐาเปตพฺโพ อลชฺชี จ โหติ พาโล จ
อปกตตฺโต จ
ตโย อุโปสถา จาตุทฺทสิโก ปณฺณรสิโก
สามคฺคีอุโปสโถ อปเรปิ ตโย อุโปสถา สงฺเฆ อุโปสโถ
คเณ อุโปสโถ ปุคฺคเล อุโปสโถ อปเรปิ ตโย อุโปสถา
สุตฺตุทฺเทโส ปาริสุทฺธิอุโปสโถ อธิฏฺฐานุโปสโถ ติสฺโส
ปวารณา จาตุทฺทสิกา ปณฺณรสิกา สามคฺคีปวารณา
อปราปิ ติสฺโส ปวารณา สงฺเฆ ปวารณา คเณ ปวารณา
ปุคฺคเล ปวารณา อปราปิ ติสฺโส ปวารณา เตวาจิกา



ปวารณา เทฺววาจิกา ปวารณา สมานวสฺสิกา ปวารณา
ตโย อาปายิกา เนรยิกา อิทมปฺปหาย โย จ อพฺรหฺมจารี
พฺรหฺมจาริปฏิญฺโญ โย จ สุทฺธํ พฺรหฺมจารึ สุทฺธํ พฺรหฺมจริยํ
จรนฺตํ อมูลเกน อพฺรหฺมจริเยน อนุทฺธํเสติ โย จายํ เอวํวาที
เอวํทิฏฺฐิ นตฺถิ กาเมสุ โทโสติ โส กาเมสุ ปาตพฺยตํ
อาปชฺชติ ตีณิ อกุสลมูลานิ โลโภ อกุสลมูลํ โทโส
อกุสลมูลํ โมโห อกุสลมูลํ ตีณิ กุสลมูลานิ อโลโภ
กุสลมูลํ อโทโส กุสลมูลํ อโมโห กุสลมูลํ ตีณิ ทุจฺจริตานิ
กายทุจฺจริตํ วจีทุจฺจริตํ มโนทุจฺจริตํ ตีณิ สุจริตานิ
กายสุจริตํ วจีสุจริตํ มโนสุจริตํ ตโย อตฺถวเส
ปฏิจฺจ ภควตา กุเลสุ ติกโภชนํ ปญฺญตฺตํ ทุมฺมงฺกูนํ
ปุคฺคลานํ นิคฺคหาย เปสลานํ ภิกฺขูนํ ผาสุวิหาราย มา ปาปิจฺฉา
ปกฺขํ นิสฺสาย สงฺฆํ ภินฺเทยฺยุํ กุลานุทฺทยตาย จ ตีหิ อสทฺธมฺเมหิ
อภิภูโต ปริยาทินฺนจิตฺโต เทวทตฺโต อาปายิโก เนรยิโก
กปฺปฏฺโฐ อเตกิจฺโฉ ปาปิจฺฉตา ปาปมิตฺตตา โอรมตฺตเกน
วิเสสาธิคเมน อนฺตรา โวสานํ อาปาทิ ติสฺโส สมฺมติโย ทณฺฑสมฺมติ
สิกฺกาสมฺมติ ทณฺฑสิกฺกาสมฺมติ ติสฺโส ปาทุกา ธุวฏฺฐานิยา
อสงฺกมนียา วจฺจปาทุกา ปสฺสาวปาทุกา อาจมนปาทุกา
ติสฺโส ปาทฆํสนิโย สกฺขรา กถลา สมุทฺทเผณกาติ
ติกํ นิฏฺฐิตํ





ตสฺสุทฺทานํ
ติฏฺฐนฺเต กาเล รตฺตึ จ ทส ปญฺจ จ กุสลา
เวทนา โจทนาวตฺถู สลากา เทฺว ปฏิกฺขิปา
ปญฺญตฺติ อปเร เทฺว จ พาโล กาเฬ จ กปฺปติ
เหมนฺเต สงฺโฆ สงฺฆสฺส ฉาทนา จ ปฏิจฺฉทิ
ปฏิจฺฉนฺนา วิวฏฺฏา จ เสนาสนคิลายนา
ปาติโมกฺขปริวาสา มานตฺตา ปาริวาสิกา
อนฺโต อนฺโต จ สีมาย อาปชฺชติ ปุนาปเร
วุฏฺฐาติ อปเร เจว อมูฬฺหวินยา ทุเว
ตชฺชนียา นิยสฺสา จ ปพฺพาชปฏิสารณี
อทสฺสนาปฏิกฺกมฺเม อนิสฺสคฺเค จ ทิฏฺฐิยา
อาคาฬฺหกมฺมาธิสีเล ทวานาจารฆาติกา
อาชีวาปนฺนา ตาทิสิกา อวณฺณุโปสเถน จ
ปวารณา สมฺมติ จ โวหารปจฺจเกน จ
น วตฺถพฺพํ น ทาตพฺพํ โอกาสํ น กเร ตถา
น กเร สวจนียํ น ปุจฺฉิตพฺพกา ทุเว
น วิสฺสชฺเช ทุเว เจว อนุโยคมฺปิ โน ทเท





สากจฺฉา อุปสมฺปทา นิสฺสาย สามเณร จ
อุโปสถติกา ตีณิ ปวารณาติกา ตโย
อาปายิกา อกุสลา กุสลา จริเตน จ
ติกโภชนสทฺธมฺเม สมฺมติ ปาทุเกน จ
ปาทฆํสนิกา เจว อุทฺทานํ ติกเก อิทนฺติ
อตฺถาปตฺติ สกวาจาย อาปชฺชติ ปรวาจาย วุฏฺฐาติ
อตฺถาปตฺติ ปรวาจาย อาปชฺชติ สกวาจาย วุฏฺฐาติ อตฺถาปตฺติ
สกวาจาย อาปชฺชติ สกวาจาย วุฏฺฐาติ อตฺถาปตฺติ
ปรวาจาย อาปชฺชติ ปรวาจาย วุฏฺฐาติ อตฺถาปตฺติ กาเยน
อาปชฺชติ วาจาย วุฏฺฐาติ อตฺถาปตฺติ วาจาย อาปชฺชติ กาเยน
วุฏฺฐาติ อตฺถาปตฺติ กาเยน อาปชฺชติ กาเยน วุฏฺฐาติ อตฺถาปตฺติ
วาจาย อาปชฺชติ วาจาย วุฏฺฐาติ อตฺถาปตฺติ ปสุตฺโต
อาปชฺชติ ปฏิพุทฺโธ วุฏฺฐาติ อตฺถาปตฺติ ปฏิพุทฺโธ อาปชฺชติ
ปสุตฺโต วุฏฺฐาติ อตฺถาปตฺติ ปสุตฺโต อาปชฺชติ ปสุตฺโต วุฏฺฐาติ
อตฺถาปตฺติ ปฏิพุทฺโธ อาปชฺชติ ปฏิพุทฺโธ วุฏฺฐาติ อตฺถาปตฺติ
อจิตฺตโก อาปชฺชติ สจิตฺตโก วุฏฺฐาติ อตฺถาปตฺติ สจิตฺตโก
อาปชฺชติ อจิตฺตโก วุฏฺฐาติ อตฺถาปตฺติ อจิตฺตโก อาปชฺชติ
อจิตฺตโก วุฏฺฐาติ อตฺถาปตฺติ สจิตฺตโก อาปชฺชติ สจิตฺตโก
วุฏฺฐาติ อตฺถาปตฺติ อาปชฺชนฺโต เทเสติ เทสยนฺโต อาปชฺชติ



อตฺถาปตฺติ อาปชฺชนฺโต วุฏฺฐาติ วุฏฺฐหนฺโต อาปชฺชติ
อตฺถาปตฺติ กมฺเมน อาปชฺชติ อกมฺเมน วุฏฺฐาติ อตฺถาปตฺติ
อกมฺเมน อาปชฺชติ กมฺเมน วุฏฺฐาติ อตฺถาปตฺติ กมฺเมน อาปชฺชติ
กมฺเมน วุฏฺฐาติ อตฺถาปตฺติ อกมฺเมน อาปชฺชติ อกมฺเมน
วุฏฺฐาติ
จตฺตาโร อนริยโวหารา อทิฏฺเฐ ทิฏฺฐวาทิตา อสฺสุเต
สุตวาทิตา อมุเต มุตวาทิตา อวิญฺญาเต วิญฺญาตวาทิตา
จตฺตาโร อริยโวหารา อทิฏฺเฐ อทิฏฺฐวาทิตา อสฺสุเต อสฺสุตวาทิตา
อมุเต อมุตวาทิตา อวิญฺญาเต อวิญฺญาตวาทิตา
อปเรปิ จตฺตาโร อนริยโวหารา ทิฏฺเฐ อทิฏฺฐวาทิตา สุเต
อสฺสุตวาทิตา มุเต อมุตวาทิตา วิญฺญาเต อวิญฺญาตวาทิตา
จตฺตาโร อริยโวหารา ทิฏฺเฐ ทิฏฺฐวาทิตา สุเต สุตวาทิตา
มุเต มุตวาทิตา วิญฺญาเต วิญฺญาตวาทิตา จตฺตาโร ปาราชิกา
ภิกฺขูนํ ภิกฺขุนีหิ สาธารณา จตฺตาโร ปาราชิกา ภิกฺขุนีนํ
ภิกฺขูหิ อสาธารณา จตฺตาโร ปริกฺขารา อตฺถิ ปริกฺขาโร
รกฺขิตพฺโพ โคเปตพฺโพ มมายิตพฺโพ ปริภุญฺชิตพฺโพ อตฺถิ
ปริกฺขาโร รกฺขิตพฺโพ โคเปตพฺโพ น มมายิตพฺโพ ปริภุญฺชิตพฺโพ
อตฺถิ ปริกฺขาโร รกฺขิตพฺโพ โคเปตพฺโพ น มมายิตพฺโพ
น ปริภุญฺชิตพฺโพ อตฺถิ ปริกฺขาโร น รกฺขิตพฺโพ น โคเปตพฺโพ
น มมายิตพฺโพ น ปริภุญฺชิตพฺโพ



อตฺถาปตฺติ สมฺมุขา อาปชฺชติ ปรมฺมุขา วุฏฺฐาติ
อตฺถาปตฺติ ปรมฺมุขา อาปชฺชติ สมฺมุขา วุฏฺฐาติ อตฺถาปตฺติ
สมฺมุขา อาปชฺชติ สมฺมุขา วุฏฺฐาติ อตฺถาปตฺติ ปรมฺมุขา
อาปชฺชติ ปรมฺมุขา วุฏฺฐาติ อตฺถาปตฺติ อชานนฺโต อาปชฺชติ
ชานนฺโต วุฏฺฐาติ อตฺถาปตฺติ ชานนฺโต อาปชฺชติ อชานนฺโต
วุฏฺฐาติ อตฺถาปตฺติ ชานนฺโต อาปชฺชติ ชานนฺโต วุฏฺฐาติ
อตฺถาปตฺติ อชานนฺโต อาปชฺชติ อชานนฺโต วุฏฺฐาติ
จตูหากาเรหิ อาปตฺตึ อาปชฺชติ กาเยน อาปชฺชติ
วาจาย อาปชฺชติ กาเยน วาจาย อาปชฺชติ กมฺมวาจาย
อาปชฺชติ อปเรหิปิ จตูหากาเรหิ อาปตฺตึ อาปชฺชติ สงฺฆมชฺเฌ
คณมชฺเฌ ปุคฺคลสฺส สนฺติเก ลิงฺคปาตุภาเวน จตูหากาเรหิ
อาปตฺติยา วุฏฺฐาติ กาเยน วุฏฺฐาติ วาจาย วุฏฺฐาติ กาเยน
วาจาย วุฏฺฐาติ กมฺมวาจาย วุฏฺฐาติ อปเรหิปิ จตูหากาเรหิ
อาปตฺติยา วุฏฺฐาติ สงฺฆมชฺเฌ คณมชฺเฌ ปุคฺคลสฺส สนฺติเก
ลิงฺคปาตุภาเวน สห ปฏิลาเภน ปุริมํ ชหาติ ปจฺฉิเม ปติฏฺฐาติ
วิญฺญตฺติโย ปฏิปฺปสฺสมฺภนฺติ ปณฺณตฺติโย นิรุชฺฌนฺติ
สห ปฏิลาเภน ปจฺฉิมํ ชหาติ ปุริเม ปติฏฺฐาติ วิญฺญตฺติโย
ปฏิปฺปสฺสมฺภนฺติ ปณฺณตฺติโย นิรุชฺฌนฺติ จตสฺโส โจทนา
สีลวิปตฺติยา โจเทติ อาจารวิปตฺติยา โจเทติ ทิฏฺฐิวิปตฺติยา
โจเทติ อาชีววิปตฺติยา โจเทติ จตฺตาโร ปริวาสา ปฏิจฺฉนฺนปริวาโส



อปฺปฏิจฺฉนฺนปริวาโส สุทฺธนฺตปริวาโส สโมธานปริวาโส
จตฺตาโร มานตฺตา ปฏิจฺฉนฺนมานตฺตํ อปฺปฏิจฺฉนฺนมานตฺตํ
ปกฺขมานตฺตํ สโมธานมานตฺตํ จตฺตาโร มานตฺตจาริกสฺส
ภิกฺขุโน รตฺติจฺเฉทา สหวาโส วิปฺปวาโส อนาโรจนา อูเน
คเณ จรติ จตฺตาโร สามุกฺกํสา จตฺตาโร ปฏิคฺคหิตปริโภคา
ยาวกาลิกํ ยามกาลิกํ สตฺตาหกาลิกํ ยาวชีวิกํ จตฺตาริ มหาวิกฏานิ
คูโถ มุตฺตํ ฉาริกา มตฺติกา จตฺตาริ กมฺมานิ อปโลกนกมฺมํ
ญตฺติกมฺมํ ญตฺติทุติยกมฺมํ ญตฺติจตุตฺถกมฺมํ อปรานิปิ จตฺตาริ
กมฺมานิ อธมฺเมน วคฺคกมฺมํ อธมฺเมน สมคฺคกมฺมํ ธมฺเมน
วคฺคกมฺมํ ธมฺเมน สมคฺคกมฺมํ จตสฺโส วิปตฺติโย สีลวิปตฺติ
อาจารวิปตฺติ ทิฏฺฐิวิปตฺติ อาชีววิปตฺติ จตฺตาริ อธิกรณานิ
วิวาทาธิกรณํ อนุวาทาธิกรณํ อาปตฺตาธิกรณํ กิจฺจาธิกรณํ
จตฺตาโร ปริสทูสนา ภิกฺขุ ทุสฺสีโล ปาปธมฺโม ปริสทูสโน
ภิกฺขุนี ทุสฺสีลา ปาปธมฺมา ปริสทูสนา อุปาสโก ทุสฺสีโล
ปาปธมฺโม ปริสทูสโน อุปาสิกา ทุสฺสีลา ปาปธมฺมา ปริสทูสนา
จตฺตาโร ปริสโสภณา ภิกฺขุ สีลวา กลฺยาณธมฺโม ปริสโสภโณ
ภิกฺขุนี สีลวตี กลฺยาณธมฺมา ปริสโสภณา อุปาสโก สีลวา
กลฺยาณธมฺโม ปริสโสภโณ อุปาสิกา สีลวตี กลฺยาณธมฺมา
ปริสโสภณา
อตฺถาปตฺติ อาคนฺตุโก อาปชฺชติ โน อาวาสิโก


อตฺถาปตฺติ อาวาสิโก อาปชฺชติ โน อาคนฺตุโก อตฺถาปตฺติ
อาคนฺตุโก เจว อาปชฺชติ อาวาสิโก จ อตฺถาปตฺติ เนว
อาคนฺตุโก อาปชฺชติ โน อาวาสิโก อตฺถาปตฺติ คมิโก อาปชฺชติ
โน อาวาสิโก อตฺถาปตฺติ อาวาสิโก อาปชฺชติ โน คมิโก
อตฺถาปตฺติ คมิโก เจว อาปชฺชติ อาวาสิโก จ อตฺถาปตฺติ
เนว คมิโก อาปชฺชติ โน อาวาสิโก
อตฺถิ วตฺถุนานตฺตตา โน อาปตฺตินานตฺตตา
อตฺถาปตฺตินานตฺตตา โน วตฺถุนานตฺตตา อตฺถิ วตฺถุนานตฺตตา เจว
อาปตฺตินานตฺตตา จ อตฺถิ เนว วตฺถุนานตฺตตา โน อาปตฺตินานตฺตตา
อตฺถิ วตฺถุสภาคตา โน อาปตฺติสภาคตา อตฺถิ
อาปตฺติสภาคตา โน วตฺถุสภาคตา อตฺถิ วตฺถุสภาคตา เจว
อาปตฺติสภาคตา จ อตฺถิ เนว วตฺถุสภาคตา โน อาปตฺติสภาคตา
อตฺถาปตฺติ อุปชฺฌาโย อาปชฺชติ โน สทฺธิวิหาริโก
อตฺถาปตฺติ สทฺธิวิหาริโก อาปชฺชติ โน อุปชฺฌาโย อตฺถาปตฺติ
อุปชฺฌาโย เจว อาปชฺชติ สทฺธิวิหาริโก จ อตฺถาปตฺติ เนว
อุปชฺฌาโย อาปชฺชติ โน สทฺธิวิหาริโก อตฺถาปตฺติ อาจริโย
อาปชฺชติ โน อนฺเตวาสิโก อตฺถาปตฺติ อนฺเตวาสิโก อาปชฺชติ
โน อาจริโย อตฺถาปตฺติ อาจริโย เจว อาปชฺชติ อนฺเตวาสิโก
จ อตฺถาปตฺติ เนว อาจริโย อาปชฺชติ โน อนฺเตวาสิโก
จตฺตาโร ปจฺจยา อนาปตฺติวสฺสจฺเฉทสฺส สงฺโฆ วา


ภินฺโน โหติ สงฺฆํ วา ภินฺทิตุกามา โหนฺติ ชีวิตนฺตราโย
วา โหติ พฺรหฺมจริยนฺตราโย วา โหติ จตฺตาริ วจีทุจฺจริตานิ
มุสาวาโท ปิสุณวาจา ผรุสวาจา สมฺผปฺปลาโป จตฺตาริ
วจีสุจริตานิ สจฺจวาจา อปิสุณวาจา สณฺหวาจา มตฺตภาสา
อตฺถิ อาทิยนฺโต ครุกํ อาปตฺตึ อาปชฺชติ ปโยเชนฺโต
ลหุกํ อตฺถิ อาทิยนฺโต ลหุกํ อาปตฺตึ อาปชฺชติ ปโยเชนฺโต ครุกํ
อตฺถิ อาทิยนฺโตปิ ปโยเชนฺโตปิ ครุกํ อาปตฺตึ อาปชฺชติ อตฺถิ
อาทิยนฺโตปิ ปโยเชนฺโตปิ ลหุกํ อาปตฺตึ อาปชฺชติ อตฺถิ
ปุคฺคโล อภิวาทนารโห โน ปจฺจุฏฺฐานารโห อตฺถิ ปุคฺคโล
ปจฺจุฏฺฐานารโห โน อภิวาทนารโห อตฺถิ ปุคฺคโล อภิวาทนารโห
เจว ปจฺจุฏฺฐานารโห จ อตฺถิ ปุคฺคโล เนว อภิวาทนารโห
โน ปจฺจุฏฺฐานารโห อตฺถิ ปุคฺคโล อาสนารโห โน อภิวาทนารโห
อตฺถิ ปุคฺคโล อภิวาทนารโห โน อาสนารโห อตฺถิ
ปุคฺคโล อาสนารโห เจว อภิวาทนารโห จ อตฺถิ ปุคฺคโล
เนว อาสนารโห โน อภิวาทนารโห
อตฺถาปตฺติ กาเล อาปชฺชติ โน วิกาเล อตฺถาปตฺติ
วิกาเล อาปชฺชติ โน กาเล อตฺถาปตฺติ กาเล เจว อาปชฺชติ
วิกาเล จ อตฺถาปตฺติ เนว กาเล อาปชฺชติ โน วิกาเล
อตฺถิ ปฏิคฺคหิตํ กาเล กปฺปติ โน วิกาเล อตฺถิ ปฏิคฺคหิตํ



วิกาเล กปฺปติ โน กาเล อตฺถิ ปฏิคฺคหิตํ กาเล เจว กปฺปติ
วิกาเล จ อตฺถิ ปฏิคฺคหิตํ เนว กาเล กปฺปติ โน วิกาเล
อตฺถาปตฺติ ปจฺจนฺติเมสุ ชนปเทสุ อาปชฺชติ โน มชฺฌิเมสุ
อตฺถาปตฺติ มชฺฌิเมสุ ชนปเทสุ อาปชฺชติ โน ปจฺจนฺติเมสุ
อตฺถาปตฺติ ปจฺจนฺติเมสุ เจว ชนปเทสุ อาปชฺชติ มชฺฌิเมสุ จ
อตฺถาปตฺติ เนว ปจฺจนฺติเมสุ ชนปเทสุ อาปชฺชติ โน มชฺฌิเมสุ
อตฺถิ ปจฺจนฺติเมสุ ชนปเทสุ กปฺปติ โน มชฺฌิเมสุ อตฺถิ มชฺฌิเมสุ
ชนปเทสุ กปฺปติ โน ปจฺจนฺติเมสุ อตฺถิ ปจฺจนฺติเมสุ เจว
ชนปเทสุ กปฺปติ มชฺฌิเมสุ จ อตฺถิ เนว ปจฺจนฺติเมสุ ชนปเทสุ
กปฺปติ โน มชฺฌิเมสุ อตฺถาปตฺติ อนฺโต อาปชฺชติ โน พหิ
อตฺถาปตฺติ พหิ อาปชฺชติ โน อนฺโต อตฺถาปตฺติ อนฺโต เจว
อาปชฺชติ พหิ จ อตฺถาปตฺติ เนว อนฺโต อาปชฺชติ โน พหิ
อตฺถาปตฺติ อนฺโตสีมาย อาปชฺชติ โน พหิสีมาย อตฺถาปตฺติ
พหิสีมาย อาปชฺชติ โน อนฺโตสีมาย อตฺถาปตฺติ อนฺโตสีมายฏ
เจว อาปชฺชติ พหิสีมาย จ อตฺถาปตฺติ เนว อนฺโตสีมาย
อาปชฺชติ โน พหิสีมาย อตฺถาปตฺติ คาเม อาปชฺชติ โน
อรญฺเญ อตฺถาปตฺติ อรญฺเญ อาปชฺชติ โน คาเม อตฺถาปตฺติ
คาเม เจว อาปชฺชติ อรญฺเญ จ อตฺถาปตฺติ เนว คาเม
อาปชฺชติ โน อรญฺเญ
จตสฺโส โจทนา วตฺถุสนฺทสฺสนา อาปตฺติสนฺทสฺสนา


สํวาสปฏิกฺเขโป สามีจิปฏิกฺเขโป จตฺตาโร ปุพฺพกิจฺจา
จตฺตาโร ปตฺตกลฺลา จตฺตาริ อนญฺญปาจิตฺติยานิ จตสฺโส
ภิกฺขุสมฺมติโย จตฺตาริ อคติคมนานิ ฉนฺทาคตึ คจฺฉติ
โทสาคตึ คจฺฉติ โมหาคตึ คจฺฉติ ภยาคตึ คจฺฉติ จตฺตาริ
นาคติคมนานิ น ฉนฺทาคตึ คจฺฉติ น โทสาคตึ คจฺฉติ น
โมหาคตึ คจฺฉติ น ภยาคตึ คจฺฉติ จตูหงฺเคหิ สมนฺนาคโต
อลชฺชี ภิกฺขุ สงฺฆํ ภินฺทติ ฉนฺทาคตึ คจฺฉนฺโต โทสาคตึ
คจฺฉนฺโต โมหาคตึ คจฺฉนฺโต ภยาคตึ คจฺฉนฺโต จตูหงฺเคหิ
สมนฺนาคโต เปสโล ภิกฺขุ ภินฺนํ สงฺฆํ สมคฺคํ กโรติ น ฉนฺทาคตึ
คจฺฉนฺโต น โทสาคตึ คจฺฉนฺโต น โมหาคตึ คจฺฉนฺโต
น ภยาคตึ คจฺฉนฺโต จตูหงฺเคหิ สมนฺนาคตสฺส ภิกฺขุโน วินโย
น ปุจฺฉิตพฺโพ ฉนฺทาคตึ คจฺฉติ โทสาคตึ คจฺฉติ โมหาคตึ
คจฺฉติ ภยาคตึ คจฺฉติ จตูหงฺเคหิ สมนฺนาคเตน ภิกฺขุนา
วินโย น ปุจฺฉิตพฺโพ ฉนฺทาคตึ คจฺฉติ โทสาคตึ คจฺฉติ
โมหาคตึ คจฺฉติ ภยาคตึ คจฺฉติ จตูหงฺเคหิ สมนฺนาคตสฺส
ภิกฺขุโน วินโย น วิสฺสชฺเชตพฺโพ ฉนฺทาคตึ คจฺฉติ โทสาคตึ
คจฺฉติ โมหาคตึ คจฺฉติ ภยาคตึ คจฺฉติ จตูหงฺเคหิ
สมนฺนาคเตน ภิกฺขุนา วินโย น วิสฺสชฺเชตพฺโพ ฉนฺทาคตึ คจฺฉติ
โทสาคตึ คจฺฉติ โมหาคตึ คจฺฉติ ภยาคตึ คจฺฉติ
จตูหงฺเคหิ สมนฺนาคตสฺส ภิกฺขุโน อนุโยโค น ทาตพฺโพ ฉนฺทาคตึ


คจฺฉติ โทสาคตึ คจฺฉติ โมหาคตึ คจฺฉติ ภยาคตึ คจฺฉติ
จตูหงฺเคหิ สมนฺนาคเตน ภิกฺขุนา สทฺธึ วินโย น สากจฺฉิตพฺโพ
ฉนฺทาคตึ คจฺฉติ โทสาคตึ คจฺฉติ โมหาคตึ คจฺฉติ ภยาคตึ
คจฺฉติ
อตฺถาปตฺติ คิลาโน อาปชฺชติ โน อคิลาโน อตฺถาปตฺติ
อคิลาโน อาปชฺชติ โน คิลาโน อตฺถาปตฺติ คิลาโน เจว
อาปชฺชติ อคิลาโน จ อตฺถาปตฺติ เนว คิลาโน อาปชฺชติ
โน อคิลาโน
จตฺตาริ อธมฺมิกานิ ปาติโมกฺขฏฺฐปนานิ จตฺตาริ
ธมฺมิกานิ ปาติโมกฺขฏฺฐปนานีติ
จตุกฺกํ นิฏฺฐิตํ
ตสฺสุทฺทานํ
สกวาจาย กาเยน ปสุตฺโต จ อจิตฺตโก
อาปชฺชนฺโต จ กมฺเมน โวหารา จตุโร ตถา
ภิกฺขูนํ ภิกฺขุนีนญฺจ ปริกฺขาโร จ สมฺมุขา
อชานกาเย มชฺเฌ จ วุฏฺฐาติ ทุวิโธ ตถา
ปฏิลาภา จ โจทนา ปริวาสา จ วุจฺจติ
มานตฺตจาริกา จาปิ สมุกฺกํสา ปฏิคฺคหา
มหาวิกฏกมฺมานิ ปุน กมฺมวิปตฺติโย




อธิกรณา ทุสฺสีลา จ โสภณาคนฺตุเกน จ
คมิโก วตฺถุนานตฺตา สภาคุปชฺฌเยน จ
อาจริโย ปจฺจยา วา ทุจฺจริตํ สุจาริตํ
อาทิยนฺโต ปุคฺคโล จ อรหา อาสเนน จ
กาเล จ กปฺปติ เจว ปจฺจนฺติเมสุ กปฺปติ
อนฺโต อนฺโต จ สีมาย คาเม จ โจทนาย จ
ปุพฺพกิจฺจํ ปตฺตกลฺลํ อนญฺญกา จ สมฺมติ
อคติ นาคติ เจว อลชฺชี เปสเลน จ
ปุจฺฉิตพฺพา ทุเว เจว วิสฺสชฺเชยฺย ตถา ทุเว
อนุโยโค จ สากจฺฉา คิลาโน ฐปเนน จาติ
ปญฺจ อาปตฺติโย ปญฺจ อาปตฺติกฺขนฺธา ปญฺจ
วินีตวตฺถูนิ ปญฺจ กมฺมานิ อานนฺตริกานิ ปญฺจ ปุคฺคลา
นิยตา ปญฺจ เฉทนกา อาปตฺติโย ปญฺจหากาเรหิ อาปตฺตึ
อาปชฺชติ ปญฺจาปตฺติโย มุสาวาทปจฺจยา ปญฺจหากาเรหิ
กมฺมํ น อุเปติ สยํ วา กมฺมํ น กโรติ ปรํ วา นาชฺเฌสติ
ฉนฺทํ วา ปาริสุทฺธึ วา น เทติ กยิรมาเน กมฺเม ปฏิกฺโกสติ
กเต วา ปน กมฺเม อธมฺมทิฏฺฐิ โหติ ปญฺจหากาเรหิ กมฺมํ





อุเปติ สยํ วา กมฺมํ กโรติ ปรํ วา อชฺเฌสติ ฉนฺทํ วา
ปาริสุทฺธึ วา เทติ กยิรมาเน กมฺเม นปฺปฏิกฺโกสติ กเต
วา ปน กมฺเม ธมฺมทิฏฺฐิ โหติ ปญฺจ ปิณฺฑปาติกสฺส ภิกฺขุโน
กปฺปนฺติ อนามนฺตจาโร คณโภชนํ ปรมฺปรโภชนํ อนธิฏฺฐานํ
อวิกปฺปนา ปญฺจหงฺเคหิ สมนฺนาคโต ภิกฺขุ อุสฺสงฺกิตปริสงฺกิโต
โหติ ปาปภิกฺขุป อกุปฺปธมฺโมปิ เวสิยาโคจโร วา โหติ
วิธวโคจโร วา โหติ ถุลฺลกุมารีโคจโร วา โหติ ปณฺฑกโคจโร
วา โหติ ภิกฺขุนีโคจโร วา โหติ ปญฺจ เตลานิ
ติลเตลํ สาสปเตลํ มธุกเตลํ เอรณฺฑกเตลํ วสาเตลํ ปญฺจ
วสานิ อจฺฉวสํ มจฺฉวสํ สุสุกาวสํ สูกรวสํ คทฺรภวสํ ปญฺจ
พฺยสนานิ ญาติพฺยสนํ โภคพฺยสนํ โรคพฺยสนํ สีลพฺยสนํ ทิฏฺฐิพฺยสนํ
ปญฺจ สมฺปทา ญาติสมฺปทา โภคสมฺปทา อโรคสมฺปทา
สีลสมฺปทา ทิฏฺฐิสมฺปทา ปญฺจ นิสฺสยปฏิปฺปสฺสทฺธิโย อุปชฺฌายมฺหา
อุปชฺฌาโย ปกฺกนฺโต วา โหติ วิพฺภนฺโต วา
กาลกโต วา ปกฺขสงฺกนฺโต วา อาณตฺติเยว ปญฺจมี
ปญฺจ ปุคฺคลา น อุปสมฺปาเทตพฺพา อทฺธานหีโน องฺคหีโน
วตฺถุวิปนฺโน กรณทุกฺกฏโก อปริปูโร ปญฺจ ปํสุกูลานิ โสสานิกํ
อาปณิกํ อุนฺทุรกฺขายิตํ อุปจิกกฺขายิกํ อคฺคิทฑฺฒํ อปรานิปิ
ปญฺจ ปํสุกูลานิ โคขายิตํ อชกฺขายิตํ ถูปจีวรํ อภิเสกิกํ คตปฏิยาคตํ
ปญฺจ อวหารา เถยฺยาวหาโร ปสยฺหาวหาโร ปริกปฺปาวหาโร




ปฏิจฺฉนฺนาวหาโร กุสาวหาโร ปญฺจ มหาโจรา
สนฺโต สํวิชฺชมานา โลกสฺมึ ปญฺจ อวิสฺสชฺชนียานิ ปญฺจ
อเวภงฺคียานิ ปญฺจาปตฺติโย กายโต สมุฏฺฐหนฺติ น วาจโต
น จิตฺตโต ปญฺจาปตฺติโย กายโต จ วาจโต จ สมุฏฺฐหนฺติ
น จิตฺตโต ปญฺจาปตฺติโย เทสนาคามินิโย ปญฺจ สงฺฆา
ปญฺจ ปาติโมกฺขุทฺเทสา สพฺพปจฺจนฺติเมสุ ชนปเทสุ วินยธรปญฺจเมน
คเณน อุปสมฺปาเทตพฺพํ ปญฺจานิสํสา กฐินตฺถาเร
ปญฺจ กมฺมานิ ยาวตติยเก ปญฺจ อาปตฺติโย ปญฺจหากาเรหิ
อทินฺนํ อาทิยนฺตสฺส อาปตฺติ ปาราชิกสฺส ปญฺจหากาเรหิ อทินฺนํ
อาทิยนฺตสฺส อาปตฺติ ถุลฺลจฺจยสฺส ปญฺจหากาเรหิ อทินฺนํ
อาทิยนฺตสฺส อาปตฺติ ทุกฺกฏสฺส ปญฺจ อกปฺปิยานิ น ปริภุญฺชิตพฺพานิ
อทินฺนญฺจ โหติ อวิทิตญฺจ โหติ อกปฺปิยญฺจ
โหติ อปฺปฏิคฺคหิตญฺจ โหติ อกตาติริตฺตญฺจ โหติ ปญฺจ
กปฺปิยานิ ปริภุญฺชิตพฺพานิ ทินฺนญฺจ โหติ วิทิตญฺจ โหติ
กปฺปิยญฺจ โหติ ปฏิคฺคหิตญฺจ โหติ กตาติริตฺตญฺจ โหติ
ปญฺจ ทานานิ อปุญฺญานิ ปุญฺญสมฺมตานิ โลกสฺส มชฺชทานํ
สมชฺชทานํ อิตฺถีทานํ อุสภทานํ จิตฺตกมฺมทานํ ปญฺจ อุปฺปนฺนา
ทุปฺปฏิวิโนทิยา อุปฺปนฺโน ราโค ทุปฺปฏิวิโนทิโย อุปฺปนฺโน
โทโส ทุปฺปฏิวิโนทิโย อุปฺปนฺโน โมโห ทุปฺปฏิวิโนทิโย
อุปฺปนฺนํ ปฏิภาณํ ทุปฺปฏิวิโนทิยํ อุปฺปนฺนํ คมิยจิตฺตํ



ทุปฺปฏิวิโนทิยํ ปญฺจานิสํสา สมฺมชฺชนิยา สกจิตฺตํ ปสีทติ ปรจิตฺตํ
ปสีทติ เทวตา อตฺตมนา โหนฺติ ปสาทิกสํวตฺตนิยํ กมฺมํ
อุปจินติ กายสฺส เภทา ปรมฺมรณา สุคตึ สคฺคํ โลกํ อุปปชฺชติ
อปเรปิ ปญฺจานิสํสา สมฺมชฺชนิยา สกจิตฺตํ ปสีทติ ปรจิตฺตํ
ปสีทติ เทวตา อตฺตมนา โหนฺติ สตฺถุสาสนํ กตํ โหติ ปจฺฉิมา
ชนตา ทิฏฺฐานุคตึ อาปชฺชติ
ปญฺจหงฺเคหิ สมนฺนาคโต วินยธโร พาโลเตฺวว
สงฺขํ คจฺฉติ อตฺตโน ภาสปริยนฺตํ น อุคฺคณฺหาติ ปรสฺส
ภาสปริยนฺตํ น อุคฺคณฺหาติ อตฺตโน ภาสปริยนฺตํ อนุคฺคเหตฺวา
ปรสฺส ภาสปริยนฺตํ อนุคฺคเหตฺวา อธมฺเมน กาเรติ อปฺปฏิญฺญาย
ปญฺจหงฺเคหิ สมนฺนาคโต วินยธโร ปณฺฑิโตเตฺวว สงฺขํ
คจฺฉติ อตฺตโน ภาสปริยนฺตํ อุคฺคณฺหาติ ปรสฺส
ภาสปริยนฺตํ อุคฺคณฺหาติ อตฺตโน ภาสปริยนฺตํ อุคฺคเหตฺวา
ปรสฺส ภาสปริยนฺตํ อุคฺคเหตฺวา ธมฺเมน กาเรติ ปฏิญฺญาย
อปเรหิปิ ปญฺจหงฺเคหิ สมนฺนาคโต วินยธโร พาโลเตฺวว สงฺขํ
คจฺฉติ อาปตฺตึ น ชานาติ อาปตฺติยา มูลํ น ชานาติ
อาปตฺติสมุทยํ น ชานาติ อาปตฺตินิโรธํ น ชานาติ อาปตฺตินิโรธคามินึ
ปฏิปทํ น ชานาติ ปญฺจหงฺเคหิ สมนฺนาคโต
วินยธโร ปณฺฑิโตเตฺวว สงฺขํ คจฺฉติ อาปตฺตึ ชานาติ
อาปตฺติยา มูลํ ชานาติ อาปตฺติสมุทยํ ชานาติ อาปตฺตินิโรธํ



ชานาติ อาปตฺตินิโรธคามินึ ปฏิปทํ ชานาติ อปเรหิปิ
ปญฺจหงฺเคหิ สมนฺนาคโต วินยธโร พาโลเตฺวว สงฺขํ คจฺฉติ
อธิกรณํ น ชานาติ อธิกรณสฺส มูลํ น ชานาติ อธิกรณสมุทยํ
น ชานาติ อธิกรณนิโรธํ น ชานาติ อธิกรณนิโรธคามินึ
ปฏิปทํ น ชานาติ ปญฺจหงฺเคหิ สมนฺนาคโต วินยธโร
ปณฺฑิโตเตฺวว สงฺขํ คจฺฉติ อธิกรณํ ชานาติ อธิกรณสฺส
มูลํ ชานาติ อธิกรณสมุทยํ ชานาติ อธิกรณนิโรธํ ชานาติ
อธิกรณนิโรธคามินึ ปฏิปทํ ชานาติ อปเรหิปิ ปญฺจหงฺเคหิ
สมนฺนาคโต วินยธโร พาโลเตฺวว สงฺขํ คจฺฉติ วตฺถุํ น
ชานาติ นิทานํ น ชานาติ ปญฺญตฺตึ น ชานาติ อนุปฺปญฺญตฺตึ
น ชานาติ อนุสนฺธิวจนปถํ น ชานาติ ปญฺจหงฺเคหิ สมนฺนาคโต
วินยธโร ปณฺฑิโตเตฺวว สงฺขํ คจฺฉติ วตฺถุํ ชานาติ นิทานํ
ชานาติ ปญฺญตฺตึ ชานาติ อนุปฺปญฺญตฺตึ ชานาติ อนุสนฺธิวจนปถํ
ชานาติ อปเรหิปิ ปญฺจหงฺเคหิ สมนฺนาคโต วินยธโร
พาโลเตฺวว สงฺขํ คจฺฉติ ญตฺตึ น ชานาติ ญตฺติยา กรณํ
น ชานาติ น ปุพฺพกุสโล โหติ น อปรกุสโล โหติ
อกาลญฺญู จ โหติ ปญฺจหงฺเคหิ สมนฺนาคโต วินยธโร
ปณฺฑิโตเตฺวว สงฺขํ คจฺฉติ ญตฺตึ ชานาติ ญตฺติยา กรณํ
ชานาติ ปุพฺพกุสโล โหติ อปรกุสโล โหติ กาลญฺญู จ
โหติ อปเรหิปิ ปญฺจหงฺเคหิ สมนฺนาคโต วินยธโร พาโลเตฺวว


สงฺขํ คจฺฉติ อาปตฺตานาปตฺตึ น ชานาติ ลหุกครุกํ อาปตฺตึ
น ชานาติ สาวเสสานวเสสํ อาปตฺตึ น ชานาติ ทุฏฺฐุลฺลาทุฏฺฐุลฺลํ
อาปตฺตึ น ชานาติ อาจริยปรมฺปรา โข ปนสฺส น สุคฺคหิตา
โหติ น สุมนสิกตา น สูปธาริตา ปญฺจหงฺเคหิ สมนฺนาคโต
วินยธโร ปณฺฑิโตเตฺวว สงฺขํ คจฺฉติ อาปตฺตานาปตฺตึ ชานาติ
ลหุกครุกํ อาปตฺตึ ชานาติ สาวเสสานวเสสํ อาปตฺตึ ชานาติ
ทุฏฺฐุลฺลาทุฏฺฐุลฺลํ อาปตฺตึ ชานาติ อาจริยปรมฺปรา โข ปนสฺส
สุคฺคหิตา โหติ สุมนสิกตา สูปธาริตา อปเรหิปิ ปญฺจหงฺเคหิ
สมนฺนาคโต วินยธโร พาโลเตฺวว สงฺขํ คจฺฉติ อาปตฺตานาปตฺตึ
น ชานาติ ลหุกครุกํ อาปตฺตึ น ชานาติ สาวเสสานวเสสํ
อาปตฺตึ น ชานาติ ทุฏฺฐุลฺลาทุฏฺฐุลฺลํ อาปตฺตึ น ชานาติ
อุภยานิ โข ปนสฺส ปาติโมกฺขานิ วิตฺถาเรน น สฺวาคตานิ โหนฺติ
น สุวิภตฺตานิ น สุปฺปวตฺตีนิ น สุวินิจฺฉิตานิ สุตฺตโส อนุพฺยญฺชนโส
ปญฺจหงฺเคหิ สมนฺนาคโต วินยธโร ปณฺฑิโตเตฺวว
สงฺขํ คจฺฉติ อาปตฺตานาปตฺตึ ชานาติ ลหุกครุกํ อาปตฺตึ
ชานาติ สาวเสสานวเสสํ อาปตฺตึ ชานาติ ทุฏฺฐุลฺลาทุฏฺฐุลฺลํ
อาปตฺตึ ชานาติ อุภยานิ โข ปนสฺส ปาติโมกฺขานิ วิตฺถาเรน
สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส
อนุพฺยญฺชนโส อปเรหิปิ ปญฺจหงฺเคหิ สมนฺนาคโต วินยธโร
พาโลเตฺวว สงฺขํ คจฺฉติ อาปตฺตานาปตฺตึ น ชานาติ ลหุกครุกํ


อาปตฺตึ น ชานาติ สาวเสสานวเสสํ อาปตฺตึ น ชานาติ
ทุฏฺฐุลฺลาทุฏฺฐุลฺลํ อาปตฺตึ น ชานาติ อธิกรเณ จ น วินิจฺฉยกุสโล
โหติ ปญฺจหงฺเคหิ สมนฺนาคโต วินยธโร ปณฺฑิโตเตฺวว
สงฺขํ คจฺฉติ อาปตฺตานาปตฺตึ ชานาติ ลหุกครุกํ อาปตฺตึ
ชานาติ สาวเสสานวเสสํ อาปตฺตึ ชานาติ ทุฏฺฐุลฺลาทุฏฺฐุลฺลํ
อาปตฺตึ ชานาติ อธิกรเณ จ วินิจฺฉยกุสโล โหติ
ปญฺจ อรญฺญกา มนฺทตฺตา โมมูหตฺตา อารญฺญโก
โหติ ปาปิจฺโฉ อิจฺฉาปกโต อารญฺญโก โหติ อุมฺมาทา
จิตฺตกฺเขปา อารญฺญโก โหติ วณฺณิโต พุทฺเธหิ พุทฺธสาวเกหีติ
อารญฺญโก โหติ อปิจ อปฺปิจฺฉญฺเญว นิสฺสาย สนฺตุฏฺฐิญฺเญว
นิสฺสาย สลฺเลขญฺเญว นิสฺสาย ปวิเวกญฺเญว นิสฺสาย อิทมฏฺฐิตญฺเญว
นิสฺสาย อารญฺญโก โหติ ปญฺจ ปิณฺฑปาติกา
ปญฺจ ปํสุกูลิกา ปญฺจ รุกฺขมูลิกา ปญฺจ โสสานิกา
ปญฺจ อพฺโภกาสิกา ปญฺจ เตจีวริกา ปญฺจ สปทานจาริกา
ปญฺจ เนสชฺชิกา ปญฺจ ยถาสนฺถติกา ปญฺจ เอกาสนิกา
ปญฺจ ขลุปจฺฉาภตฺติกา ปญฺจ ปตฺตปิณฺฑิกา มนฺทตฺตา
โมมูหตฺตา ปตฺตปิณฺฑิโก โหติ ปาปิจฺโฉ อิจฺฉาปกโต
ปตฺตปิณฺฑิโก โหติ อุมฺมาทา จิตฺตกฺเขปา ปตฺตปิณฺฑิโก โหติ
วณฺณิโต พุทฺเธหิ พุทฺธสาวเกหีติ ปตฺตปิณฺฑิโก โหติ อปิจ




อปฺปิจฺฉญฺเญว นิสฺสาย สนฺตุฏฺฐิญฺเญว นิสฺสาย สลฺเลขญฺเญว
นิสฺสาย ปวิเวกญฺเญว นิสฺสาย อิทมฏฺฐิตญฺเญว นิสฺสาย
ปตฺตปิณฺฑิโก โหติ
ปญฺจหงฺเคหิ สมนฺนาคเตน ภิกฺขุนา นานิสฺสิเตน วตฺถพฺพํ
อุโปสถํ น ชานาติ อุโปสถกมฺมํ น ชานาติ ปาติโมกฺขํ น
ชานาติ ปาติโมกฺขุทฺเทสํ น ชานาติ อูนปญฺจวสฺโส โหติ
ปญฺจหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํ อุโปสถํ
ชานาติ อุโปสถกมฺมํ ชานาติ ปาติโมกฺขํ ชานาติ ปาติโมกฺขุทฺเทสํ
ชานาติ ปญฺจวสฺโส วา โหติ อติเรกปญฺจวสฺโส วา
อปเรหิปิ ปญฺจหงฺเคหิ สมนฺนาคเตน ภิกฺขุนา นานิสฺสิเตน วตฺถพฺพํ
ปวารณํ น ชานาติ ปวารณากมฺมํ น ชานาติ ปาติโมกฺขํ น
ชานาติ ปาติโมกฺขุทฺเทสํ น ชานาติ อูนปญฺจวสฺโส โหติ
ปญฺจหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํ ปวารณํ
ชานาติ ปวารณากมฺมํ ชานาติ ปาติโมกฺขํ ชานาติ ปาติโมกฺขุทฺเทสํ
ชานาติ ปญฺจวสฺโส วา โหติ อติเรกปญฺจวสฺโส วา
อปเรหิปิ ปญฺจหงฺเคหิ สมนฺนาคเตน ภิกฺขุนา นานิสฺสิเตน วตฺถพฺพํ
อาปตฺตานาปตฺตึ น ชานาติ ลหุกครุกํ อาปตฺตึ น ชานาติ
สาวเสสานวเสสํ อาปตฺตึ น ชานาติ ทุฏฺฐุลฺลาทุฏฺฐุลฺลํ อาปตฺตึ
น ชานาติ อูนปญฺจวสฺโส โหติ ปญฺจหงฺเคหิ สมนฺนาคเตน
ภิกฺขุนา อนิสฺสิเตน วตฺถพฺพํ อาปตฺตานาปตฺตึ ชานาติ ลหุกครุกํ


อาปตฺตึ ชานาติ สาวเสสานวเสสํ อาปตฺตึ ชานาติ ทุฏฺฐุลฺลาทุฏฺฐุลฺลํ
อาปตฺตึ ชานาติ ปญฺจวสฺโส วา โหติ อติเรกปญฺจวสฺโส
วา ปญฺจหงฺเคหิ สมนฺนาคตาย ภิกฺขุนิยา นานิสฺสิตาย วตฺถพฺพํ
อุโปสถํ น ชานาติ อุโปสถกมฺมํ น ชานาติ ปาติโมกฺขํ น
ชานาติ ปาติโมกฺขุทฺเทสํ น ชานาติ อูนปญฺจวสฺสา โหติ
ปญฺจหงฺเคหิ สมนฺนาคตาย ภิกฺขุนิยา อนิสฺสิตาย วตฺถพฺพํ อุโปสถํ
ชานาติ อุโปสถกมฺมํ ชานาติ ปาติโมกฺขํ ชานาติ ปาติโมกฺขุทฺเทสํ
ชานาติ ปญฺจวสฺสา วา โหติ อติเรกปญฺจวสฺสา วา
อปเรหิปิ ปญฺจหงฺเคหิ สมนฺนาคตาย ภิกฺขุนิยา นานิสฺสิตาย วตฺถพฺพํ
ปวารณํ น ชานาติ ปวารณากมฺมํ น ชานาติ ปาติโมกฺขํ
น ชานาติ ปาติโมกฺขุทฺเทสํ น ชานาติ อูนปญฺจวสฺสา โหติ
ปญฺจหงฺเคหิ สมนฺนาคตาย ภิกฺขุนิยา อนิสฺสิตาย วตฺถพฺพํ ปวารณํ
ชานาติ ปวารณากมฺมํ ชานาติ ปาติโมกฺขํ ชานาติ ปาติโมกฺขุทฺเทสํ
ชานาติ ปญฺจวสฺสา วา โหติ อติเรกปญฺจวสฺสา วา
อปเรหิปิ ปญฺจหงฺเคหิ สมนฺนาคตาย ภิกฺขุนิยา นานิสฺสิตาย วตฺถพฺพํ
อาปตฺตานาปตฺตึ น ชานาติ ลหุกครุกํ อาปตฺตึ น ชานาติ
สาวเสสานวเสสํ อาปตฺตึ น ชานาติ ทุฏฺฐุลฺลาทุฏฺฐุลฺลํ อาปตฺตึ
น ชานาติ อูนปญฺจวสฺสา โหติ ปญฺจหงฺเคหิ สมนฺนาคตาย
ภิกฺขุนิยา อนิสฺสิตาย วตฺถพฺพํ อาปตฺตานาปตฺตึ ชานาติ ลหุกครุกํ
อาปตฺตึ ชานาติ สาวเสสานวเสสํ อาปตฺตึ ชานาติ ทุฏฺฐุลฺลาทุฏฺฐุลฺลํ


อาปตฺตึ ชานาติ ปญฺจวสฺสา วา โหติ อติเรกปญฺจวสฺสา วา
ปญฺจ อาทีนวา อปาสาทิเก อตฺตาปิ อตฺตานํ อุปวทติ
อนุวิจฺจปิ วิญฺญู ครหนฺติ ปาปโก กิตฺติสทฺโท อพฺภุคฺคจฺฉติ
สมฺมูโฬฺห กาลํ กโรติ กายสฺส เภทา ปรมฺมรณา อปายํ
ทุคฺคตึ วินิปาตํ นิรยํ อุปปชฺชติ ปญฺจานิสํสา ปาสาทิเก อตฺตาปิ
อตฺตานํ น อุปวทติ อนุวิจฺจปิ วิญฺญู ปสํสนฺติ กลฺยาโณ
กิตฺติสทฺโท อพฺภุคฺคจฺฉติ อสมฺมูโฬฺห กาลํ กโรติ กายสฺส
เภทา ปรมฺมรณา สุคตึ สคฺคํ โลกํ อุปปชฺชติ อปเรปิ
ปญฺจ อาทีนวา อปาสาทิเก อปฺปสนฺนา นปฺปสีทนฺติ ปสนฺนานํ
เอกจฺจานํ อญฺญถตฺตํ โหติ สตฺถุสาสนํ อกตํ โหติ ปจฺฉิมา
ชนตา ทิฏฺฐานุคตึ อาปชฺชติ จิตฺตมสฺส นปฺปสีทติ ปญฺจานิสํสา
ปาสาทิเก อปฺปสนฺนา ปสีทนฺติ ปสนฺนานํ ภิยฺโยภาโว โหติ
สตฺถุสาสนํ กตํ โหติ ปจฺฉิมา ชนตา ทิฏฺฐานุคตึ อาปชฺชติ
จิตฺตมสฺส ปสีทติ ปญฺจ อาทีนวา กุลุปเก อนามนฺตาจาเร
อาปชฺชติ รโหนิสชฺชาย อาปชฺชติ ปฏิจฺฉนฺเน อาสเน อาปชฺชติ
มาตุคามสฺส อุตฺตริฉปฺปญฺจวาจาหิ ธมฺมํ เทเสนฺโต อาปชฺชติ
กามสงฺกปฺปพหุโล จ วิหรติ ปญฺจ อาทีนวา กุลุปกสฺส ภิกฺขุโน
อติเวลํ กุเลสุ สํสฏฺฐสฺส วิหรโต มาตุคามสฺส อภิณฺหทสฺสนํ
ทสฺสเน สติ สํสคฺโค สํสคฺเค สติ วิสฺสาโส วิสฺสาเส สติ โอตาโร



โอติณฺณจิตฺตสฺเสตํ ภิกฺขุโน ปาฏิกงฺขํ อนภิรโต วา พฺรหฺมจริยํ
จริสฺสติ อญฺญตรํ วา สงฺกิลิฏฺฐํ อาปตฺตึ อาปชฺชิสฺสติ สิกฺขํ
วา ปจฺจกฺขาย หีนายาวตฺติสฺสติ
ปญฺจ พีชชาตานิ มูลพีชํ ขนฺธพีชํ ผฬุพีชํ อคฺคพีชํ
พีชพีชญฺเญว ปญฺจมํ ปญฺจหิ สมณกปฺเปหิ ผลํ ปริภุญฺชิตพฺพํ
อคฺคิปริจิตํ สตฺถปริจิตํ นขปริจิตํ อพีชํ นิพฺพฏพีชญฺเญว ปญฺจมํ
ปญฺจ วิสุทฺธิโย นิทานํ อุทฺทิสิตฺวา อวเสสํ สุเตน
สาเวตพฺพํ อยํ ปฐมา วิสุทฺธิ นิทานํ อุทฺทิสิตฺวา จตฺตาริ
ปาราชิกานิ อุทฺทิสิตฺวา อวเสสํ สุเตน สาเวตพฺพํ อยํ ทุติยา
วิสุทฺธิ นิทานํ อุทฺทิสิตฺวา จตฺตาริ ปาราชิกานิ อุทฺทิสิตฺวา เตรส
สงฺฆาทิเสเส อุทฺทิสิตฺวา อวเสสํ สุเตน สาเวตพฺพํ อยํ ตติยา
วิสุทฺธิ นิทานํ อุทฺทิสิตฺวา จตฺตาริ ปาราชิกานิ อุทฺทิสิตฺวา
เตรส สงฺฆาทิเสเส อุทฺทิสิตฺวา เทฺว อนิยเต อุทฺทิสิตฺวา อวเสสํ
สุเตน สาเวตพฺพํ อยํ จตุตฺถา วิสุทฺธิ วิตฺถาเรเนว ปญฺจมี
อปราปิ ปญฺจ วิสุทฺธิโย สุตฺตุทฺเทโส ปาริสุทฺธิอุโปสโถ
อธิฏฺฐานุโปสโถ สามคฺคีอุโปสโถ ปวารณาเยว ปญฺจมา
ปญฺจานิสํสา วินยธเร อตฺตโน สีลกฺขนฺโธ สุคุตฺโต
โหติ สุรกฺขิโต กุกฺกุจฺจปกตานํ ปฏิสรณํ โหติ วิสารโท
สงฺฆมชฺเฌ โวหรติ ปจฺจตฺถิเก สหธมฺเมน สุนิคฺคหิตํ นิคฺคณฺหาติ
สทฺธมฺมฏฺฐิติยา ปฏิปนฺโน โหติ ปญฺจ อธมฺมิกานิ ปาติโมกฺขฏฺฐปนานิ



ปญฺจ ธมฺมิกานิ ปาติโมกฺขฏฺฐปนานีติ
ปญฺจกํ นิฏฺฐิตํ
ตสฺสุทฺทานํ
อาปตฺติ อาปตฺติกฺขนฺธา วินีตานนฺตเรน จ
ปุคฺคลา เฉทนา เจว อาปชฺชติ จ ปจฺจยา
น อุเปติ อุเปติ จ กปฺปนฺตุสฺสงฺกิ เตล จ
วสพฺยสนสมฺปทา ปสฺสทฺธิ ปุคฺคเลน จ
โสสานิ โคขายิตญฺจ เถยฺยํ โจโร จ วุจฺจติ
อวิสฺสชฺชิ อเวภงฺคิ กายโต กายวาจโต
เทสนา สงฺฆอุทฺเทสา ปจฺจนฺติ กฐิเนน จ
กมฺมานิ ยาวตติยํ ปาราชิกถุลฺลทุกฺกฏํ
อกปฺปิยํ กปฺปิยญฺจ อปุญฺญา ทุวิโนทิยา
สมฺมชฺชนี อปเร จ ภาสํ อาปตฺติเมว จ
อธิกรณํ วตฺถุํ ญตฺติ อาปตฺติ อุภยานิ จ
ลหุกฏฺฐมกา เอเต กณฺหสุกฺกา วิชานถ
อรญฺญํ ปิณฺฑปาตญฺจ ปํสุรุกฺขสุสานิกา
อพฺโภกาโส จีวรญฺจ สปทาโน นิสชฺชิโก
สนฺถติขลุปจฺฉาปิ ปตฺตปิณฺฑิกเมว จ





อุโปสถํ ปวารณํ อาปตฺตานาปตฺติปิ จ
กณฺหสุกฺกปทา เอเต ภิกฺขุนีนํปิ เต ตถา
อปาสาทิกปาสาทิ ตเถว อปเร ทุเว
กุลุปเก อติเวลํ พีชํ สมณกปฺปิ จ
วิสุทฺธิ อปเร เจว วินยาธมฺมกานิ จ
ธมฺมิกา จ ตถา วุตฺตา นิฏฺฐิตา สุทฺธิปญฺจกาติ
ฉ อคารวา ฉ คารวา ฉ วินีตวตฺถูนิ ฉ
สามีจิโย ฉ อาปตฺติสมุฏฺฐานา ฉ เฉทนกา อาปตฺติโย
ฉหากาเรหิ อาปตฺตึ อาปชฺชติ ฉ อานิสํสา วินยธเร ฉ
ปรมานิ ฉารตฺตํ ติจีวเรน วิปฺปวสิตพฺพํ ฉ จีวรานิ ฉ
รชนานิ ฉ อาปตฺติโย กายโต จ จิตฺตโต จ สมุฏฺฐหนฺติ
น วาจโต ฉ อาปตฺติโย วาจโต จ จิตฺตโต จ สมุฏฺฐหนฺติ
น กายโต ฉ อาปตฺติโย กายโต จ วาจโต จ จิตฺตโต จ
สมุฏฺฐหนฺติ ฉ กมฺมานิ ฉ วิวาทมูลานิ ฉ อนุวาทมูลานิ
ฉ สาราณียา ธมฺมา ทีฆโส ฉ วิทตฺถิโย สุคตวิทตฺถิยา
ติริยํ ฉ วิทตฺถิโย ฉ นิสฺสยปฏิปฺปสฺสทฺธิโย อาจริยมฺหา
ฉ นฺหาเน อนุปฺปญฺญตฺติโย วิปฺปกตจีวรํ อาทาย ปกฺกมติ


วิปฺปกตจีวรํ สมาทาย ปกฺกมติ


ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ
นิสฺสโย ทาตพฺโพ สามเณโร อุปฏฺฐาเปตพฺโพ อเสเขน
สีลกฺขนฺเธน สมนฺนาคโต โหติ อเสเขน สมาธิกฺขนฺเธน สมนฺนาคโต
โหติ อเสเขน ปญฺญาขนฺเธน สมนฺนาคโต โหติ
อเสเขน วิมุตฺติกฺขนฺเธน สมนฺนาคโต โหติ อเสเขน วิมุตฺติญาณทสฺสนกฺขนฺเธน
สมนฺนาคโต โหติ ทสวสฺโส วา โหติ
อติเรกทสวสฺโส วา อปเรหิปิ ฉหงฺเคหิ สมนฺนาคเตน ภิกฺขุนา
อุปสมฺปาเทตพฺพํ นิสฺสโย ทาตพฺโพ สามเณโร อุปฏฺฐาเปตพฺโพ
อตฺตนา อเสเขน สีลกฺขนฺเธน สมนฺนาคโต โหติ ปรํ อเสเข
สีลกฺขนฺเธ สมาทเปตา อตฺตนา อเสเขน สมาธิกฺขนฺเธน สมนฺนาคโต
โหติ ปรํ อเสเข สมาธิกฺขนฺเธ สมาทเปตา อตฺตนา
อเสเขน ปญฺญาขนฺเธน สมนฺนาคโต โหติ ปรํ อเสเข ปญฺญาขนฺเธ
สมาทเปตา อตฺตนา อเสเขน วิมุตฺติกฺขนฺเธน สมนฺนาคโต
โหติ ปรํ อเสเข วิมุตฺติกฺขนฺเธ สมาทเปตา อตฺตนา อเสเขน
วิมุตฺติญาณทสฺสนกฺขนฺเธน สมนฺนาคโต โหติ ปรํ อเสเข
วิมุตฺติญาณทสฺสนกฺขนฺเธ สมาทเปตา ทสวสฺโส วา โหติ
อติเรกทสวสฺโส วา อปเรหิปิ ฉหงฺเคหิ สมนฺนาคเตน ภิกฺขุนา
อุปสมฺปาเทตพฺพํ นิสฺสโย ทาตพฺโพ สามเณโร อุปฏฺฐาเปตพฺโพ
สทฺโธ โหติ หิริมา โหติ โอตฺตปฺปี โหติ อารทฺธวิริโย


โหติ อุปฏฺฐิตสฺสติ โหติ ทสวสฺโส วา โหติ อติเรกทสวสฺโส
วา อปเรหิปิ ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ
นิสฺสโย ทาตพฺโพ สามเณโร อุปฏฺฐาเปตพฺโพ น อธิสีเล
สีลวิปนฺโน โหติ น อชฺฌาจาเร อาจารวิปนฺโน โหติ น
อติทิฏฺฐิยา ทิฏฺฐิวิปนฺโน โหติ พหุสฺสุโต โหติ ปญฺญวา
โหติ ทสวสฺโส วา โหติ อติเรกทสวสฺโส วา อปเรหิปิ
ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ นิสฺสโย
ทาตพฺโพ สามเณโร อุปฏฺฐาเปตพฺโพ ปฏิพโล โหติ อนฺเตวาสึ
วา สทฺธิวิหารึ วา คิลานํ อุปฏฺฐาตุํ วา อุปฏฺฐาเปตุํ วา
อุปฺปนฺนํ อนภิรตึ วูปกาเสตุํ วา วูปกาสาเปตุํ วา อุปฺปนฺนํ
กุกฺกุจฺจํ ธมฺมโต วิโนเทตุํ วา วิโนทาเปตุํ วา อาปตฺตึ
ชานาติ อาปตฺติยา วุฏฺฐานํ ชานาติ ทสวสฺโส วา โหติ
อติเรกทสวสฺโส วา อปเรหิปิ ฉหงฺเคหิ สมนฺนาคเตน ภิกฺขุนา
อุปสมฺปาเทตพฺพํ นิสฺสโย ทาตพฺโพ สามเณโร อุปฏฺฐาเปตพฺโพ
ปฏิพโล โหติ อนฺเตวาสึ วา สทฺธิวิหารึ วา อภิสมาจาริกาย
สิกฺขาย สิกฺขาเปตุํ อาทิพฺรหฺมจริกาย สิกฺขาย วิเนตุํ อภิธมฺเม
วิเนตุํ อภิวินเย วิเนตุํ อุปฺปนฺนํ ทิฏฺฐิคตํ ธมฺมโต วิเวเจตุํ
ทสวสฺโส วา โหติ อติเรกทสวสฺโส วา อปเรหิปิ ฉหงฺเคหิ
สมนฺนาคเตน ภิกฺขุนา อุปสมฺปาเทตพฺพํ นิสฺสโย ทาตพฺโพ
สามเณโร อุปฏฺฐาเปตพฺโพ อาปตฺตึ ชานาติ อนาปตฺตึ ชานาติ




ลหุกํ อาปตฺตึ ชานาติ ครุกํ อาปตฺตึ ชานาติ อุภยานิ โข
ปนสฺส ปาติโมกฺขานิ วิตฺถาเรน สฺวาคตานิ โหนฺติ สุวิภตฺตานิ
สุปฺปวตฺตีนิ สุวินิจฺฉิตานิ สุตฺตโส อนุพฺยญฺชนโส ทสวสฺโส วา
โหติ อติเรกทสวสฺโส วา
ฉ อธมฺมิกานิ ปาติโมกฺขฏฺฐปนานิ ฉ ธมฺมิกานิ
ปาติโมกฺขฏฺฐปนานีติ
ฉกฺกํ นิฏฺฐิตํ
ตสฺสุทฺทานํ
อคารวา คารวา จ วินีตา สามิจีปิ จ
สมุฏฺฐานา เฉทนา เจว อาการานิสํเสน จ
ปรมานิ จ ฉารตฺตํ จีวรํ รชนานิ จ
กายโต จิตฺตโต จาปิ วาจโต จิตฺตโตปิ จ
กายวาจาจิตฺตโต จ กมฺมวิวาทเมว จ
อนุวาทา ทีฆโส จ ติริยํ นิสฺสเยน จ
อนุปฺปญฺญตฺติ อาทาย สมาทาย ตเถว จ
อเสเข สมาทเปตา สทฺโธ อธิสีเลน จ
คิลานาภิสมาจาริ อาปตฺตาธมฺมธมฺมิกาติ
สตฺต อาปตฺติโย สตฺต อาปตฺติกฺขนฺธา สตฺต
วินีตวตฺถูนิ สตฺต สามีจิโย สตฺต อธมฺมิกา ปฏิญฺญาตกรณา
สตฺต ธมฺมิกา ปฏิญฺญาตกรณา สตฺตนฺนํ อนาปตฺติ



สตฺตาหกรณีเยน คนฺตุํ สตฺตานิสํสา วินยธเร สตฺต ปรมานิ
สตฺตอรุณุคฺคมเน นิสฺสคฺคิยํ โหติ สตฺต สมถา สตฺต
กมฺมานิ สตฺต อามกธญฺญานิ ติริยํ สตฺตนฺตรา สตฺต
คณโภชเน อนุปฺปญฺญตฺติโย เภสชฺชานิ ปฏิคฺคเหตฺวา สตฺตาหปรมํ
สนฺนิธิการกํ ปริภุญฺชิตพฺพานิ กตจีวรํ อาทาย ปกฺกมติ
กตจีวรํ สมาทาย ปกฺกมติ ภิกฺขุสฺส น โหติ อาปตฺติ ทฏฺฐพฺพา
ภิกฺขุสฺส โหติ อาปตฺติ ทฏฺฐพฺพา ภิกฺขุสฺส โหติ อาปตฺติ
ปฏิกาตพฺพา สตฺต อธมฺมิกานิ ปาติโมกฺขฏฺฐปนานิ สตฺต
ธมฺมิกานิ ปาติโมกฺขฏฺฐปนานิ
สตฺตหงฺเคหิ สมนฺนาคโต ภิกฺขุ วินยธโร โหติ
อาปตฺตึ ชานาติ อนาปตฺตึ ชานาติ ลหุกํ อาปตฺตึ ชานาติ
ครุกํ อาปตฺตึ ชานาติ สีลวา โหติ ปาติโมกฺขสํวรสํวุโต วิหรติ
อาจารโคจรสมฺปนฺโน อนุมตฺเตสุ วชฺเชสุ ภยทสฺสาวี สมาทาย
สิกฺขติ สิกฺขาปเทสุ จตุนฺนํ ฌานานํ อาภิเจตสิกานํ ทิฏฺฐธมฺมสุขวิหารานํ
นิกามลาภี โหติ อกิจฺฉลาภี อกสิรลาภี อาสวานญฺจ
ขยา อนาสวํ เจโตวิมุตฺตึ ปญฺญาวิมุตฺตึ ทิฏฺเฐ ว ธมฺเม สยํ
อภิญฺญา สจฺฉิกตฺวา อุปสมฺปชฺช วิหรติ อปเรหิปิ สตฺตหงฺเคหิ
สมนฺนาคโต ภิกฺขุ วินยธโร โหติ อาปตฺตึ ชานาติ อนาปตฺตึ
ชานาติ ลหุกํ อาปตฺตึ ชานาติ ครุกํ อาปตฺตึ ชานาติ
พหุสฺสุโต โหติ สุตธโร สุตสนฺนิจฺจโย เย เต ธมฺมา อาทิกลฺยาณา




มชฺเฌกลฺยาณา ปริโยสานกลฺยาณา สาตฺถํ สพฺยญฺชนํ
เกวลปริปุณฺณํ ปริสุทฺธํ พฺรหฺมจริยํ อภิวทนฺติ ตถารูปาสฺส
ธมฺมา พหุสฺสุตา โหนฺติ ธตา วจสา ปริจิตา มนสานุเปกฺขิตา
ทิฏฺฐิตา สุปฺปฏิวิทฺธา จตุนฺนํ ฌานานํ อาภิเจตสิกานํ ทิฏฺฐธมฺมสุขวิหารานํ
นิกามลาภี โหติ อกิจฺฉลาภี อกสิรลาภี อาสวานญฺจ
ขยา อนาสวํ เจโตวิมุตฺตึ ปญฺญาวิมุตฺตึ ทิฏฺเฐ ว ธมฺเม สยํ
อภิญฺญา สจฺฉิกตฺวา อุปสมฺปชฺช วิหรติ อปเรหิปิ สตฺตหงฺเคหิ
สมนฺนาคโต ภิกฺขุ วินยธโร โหติ อาปตฺตึ ชานาติ อนาปตฺตึ
ชานาติ ลหุกํ อาปตฺตึ ชานาติ ครุกํ อาปตฺตึ ชานาติ
อุภยานิ โข ปนสฺส ปาติโมกฺขานิ วิตฺถาเรน สฺวาคตานิ โหนฺติ
สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส อนุพฺยญฺชนโส
จตุนฺนํ ฌานานํ อาภิเจตสิกานํ ทิฏฺฐธมฺมสุขวิหารานํ นิกามลาภี
โหติ อกิจฺฉลาภี อกสิรลาภี อาสวานญฺจ ขยา อนาสวํ เจโตวิมุตฺตึ
ปญฺญาวิมุตฺตึ ทิฏฺเฐ ว ธมฺเม สยํ อภิญฺญา สจฺฉิกตฺวา
อุปสมฺปชฺช วิหรติ อปเรหิปิ สตฺตหงฺเคหิ สมนฺนาคโต ภิกฺขุ
วินยธโร โหติ อาปตฺตึ ชานาติ อนาปตฺตึ ชานาติ ลหุกํ
อาปตฺตึ ชานาติ ครุกํ อาปตฺตึ ชานาติ อเนกวิหิตํ ปุพฺเพนิวาสํ
อนุสฺสรติ เสยฺยถีทํ เอกมฺปิ ชาตึ เทฺวปิ ชาติโย ติสฺโสปิ ชาติโย
จตสฺโสปิ ชาติโย ปญฺจปิ ชาติโย เป ทสปิ ชาติโย วีสมฺปิ
ชาติโย ตึสมฺปิ ชาติโย จตฺตาฬีสมฺปิ ชาติโย ปญฺญาสมฺปิ ชาติโย



ชาติสตมฺปิ ชาติสหสฺสมฺปิ ชาติสตสหสฺสมฺปิ อเนเกปิ สํวฏฺฏกปฺเป
อเนเกปิ วิวฏฺฏกปฺเป อเนเกปิ สํวฏฺฏวิวฏฺฏกปฺเป อมุตฺราสึ
เอวํนาโม เอวํโคตฺโต เอวํวณฺโณ เอวมาหาโร เอวํสุขทุกฺขปฏิสํเวที
เอวมายุปริยนฺโต โส ตโต จุโต อมุตฺร อุทปาทึ ตตฺราปาสึ
เอวํนาโม เอวํโคตฺโต เอวํวณฺโณ เอวมาหาโร เอวํสุขทุกฺขปฏิสํเวที
เอวมายุปริยนฺโต โส ตโต จุโต อิธูปปนฺโนติ อิติ สาการํ สอุทฺเทสํ
อเนกวิหิตํ ปุพฺเพนิวาสํ อนุสฺสรติ ทิพฺเพน จกฺขุนา วิสุทฺเธน
อติกฺกนฺตมานุสเกน สตฺเต ปสฺสติ จวมาเน อุปปชฺชมาเน หีเน ปณีเต
สุวณฺเณ ทุพฺพณฺเณ สุคเต ทุคฺคเต ยถากมฺมูปเค สตฺเต ปชานาติ
อิเม วต โภนฺโต สตฺตา กายทุจฺจริเตน สมนฺนาคตา วจีทุจฺจริเตน
สมนฺนาคตา มโนทุจฺจริเตน สมนฺนาคตา อริยานํ อุปวาทกา มิจฺฉาทิฏฺฐิกา
มิจฺฉาทิฏฺฐิกมฺมสมาทานา เต กายสฺส เภทา ปรมฺมรณา
อปายํ ทุคฺคตึ วินิปาตํ นิรยํ อุปปนฺนา อิเม วา ปน โภนฺโต สตฺตา
กายสุจริเตน สมนฺนาคตา วจีสุจริเตน สมนฺนาคตา มโนสุจริเตน
สมนฺนาคตา อริยานํ อนุปวาทกา สมฺมาทิฏฺฐิกา สมฺมาทิฏฺฐิกมฺมสมาทานา
เต กายสฺส เภทา ปรมฺมรณา สุคตึ สคฺคํ โลกํ
อุปปนฺนาติ อิติ ทิพฺเพน จกฺขุนา วิสุทฺเธน อติกฺกนฺตมานุสเกน
สตฺเต ปสฺสติ จวมาเน อุปปชฺชมาเน หีเน ปณีเต สุวณฺเณ
ทุพฺพณฺเณ สุคเต ทุคฺคเต ยถากมฺมูปเค สตฺเต ปชานาติ อาสวานญฺจ
ขยา อนาสวํ เจโตวิมุตฺตึ ปญฺญาวิมุตฺตึ ทิฏฺเฐ ว ธมฺเม สยํ


อภิญฺญา สจฺฉิกตฺวา อุปสมฺปชฺช วิหรติ สตฺตหงฺเคหิ สมนฺนาคโต
วินยธโร โสภติ อาปตฺตึ ชานาติ อนาปตฺตึ ชานาติ ลหุกํ
อาปตฺตึ ชานาติ ครุกํ อาปตฺตึ ชานาติ สีลวา โหติ เป
สมาทาย สิกฺขติ สิกฺขาปเทสุ จตุนฺนํ ฌานานํ อาภิเจตสิกานํ
ทิฏฺฐธมฺมสุขวิหารานํ นิกามลาภี โหติ อกิจฺฉลาภี อกสิรลาภี
อาสวานญฺจ ขยา อนาสวํ เจโตวิมุตฺตึ ปญฺญาวิมุตฺตึ ทิฏฺเฐ ว
ธมฺเม สยํ อภิญฺญา สจฺฉิกตฺวา อุปสมฺปชฺช วิหรติ อปเรหิปิ
สตฺตหงฺเคหิ สมนฺนาคโต วินยธโร โสภติ อาปตฺตึ ชานาติ
อนาปตฺตึ ชานาติ ลหุกํ อาปตฺตึ ชานาติ ครุกํ อาปตฺตึ
ชานาติ พหุสฺสุโต โหติ เป ทิฏฺฐิยา สุปฺปฏิวิทฺธา จตุนฺนํ
ฌานานํ อาภิเจตสิกานํ ทิฏฺฐธมฺมสุขวิหารานํ นิกามลาภี โหติ
อกิจฺฉลาภี อกสิรลาภี อาสวานญฺจ ขยา อนาสวํ เจโตวิมุตฺตึ
ปญฺญาวิมุตฺตึ ทิฏฺเฐ ว ธมฺเม สยํ อภิญฺญา สจฺฉิกตฺวา อุปสมฺปชฺช
วิหรติ อปเรหิปิ สตฺตหงฺเคหิ สมนฺนาคโต วินยธโร โสภติ
อาปตฺตึ ชานาติ อนาปตฺตึ ชานาติ ลหุกํ อาปตฺตึ ชานาติ
ครุกํ อาปตฺตึ ชานาติ อุภยานิ โข ปนสฺส ปาติโมกฺขานิ
วิตฺถาเรน สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ
สุตฺตโส อนุพฺยญฺชนโส จตุนฺนํ ฌานานํ อาภิเจตสิกานํ ทิฏฺฐธมฺมสุขวิหารานํ
นิกามลาภี โหติ อกิจฺฉลาภี อกสิรลาภี อาสวานญฺจ
ขยา อนาสวํ เจโตวิมุตฺตึ ปญฺญาวิมุตฺตึ ทิฏฺเฐ ว ธมฺเม


สยํ อภิญฺญา สจฺฉิกตฺวา อุปสมฺปชฺช วิหรติ อปเรหิปิ
สตฺตหงฺเคหิ สมนฺนาคโต วินยธโร โสภติ อาปตฺตึ ชานาติ
อนาปตฺตึ ชานาติ ลหุกํ อาปตฺตึ ชานาติ ครุกํ อาปตฺตึ
ชานาติ อเนกวิหิตํ ปุพฺเพนิวาสํ อนุสฺสรติ เป ทิพฺเพน
จกฺขุนา วิสุทฺเธน อติกฺกนฺตมานุสเกน สตฺเต ปสฺสติ จวมาเน อุปปชฺชมาเน
หีเน ปณีเต สุวณฺเณ ทุพฺพณฺเณ สุคเต ทุคฺคเต
ยถากมฺมูปเค สตฺเต ปชานาติ เป อาสวานญฺจ ขยา อนาสวํ
เจโตวิมุตฺตึ ปญฺญาวิมุตฺตึ ทิฏฺเฐ ว ธมฺเม สยํ อภิญฺญา
สจฺฉิกตฺวา อุปสมฺปชฺช วิหรติ
สตฺต อสทฺธมฺมา อสฺสทฺโธ โหติ อหิริโก โหติ
อโนตฺตปฺปี โหติ อปฺปสฺสุโต โหติ กุสีโต โหติ มุฏฺฐสฺสติ
โหติ ทุปฺปญฺโญ โหติ สตฺต สทฺธมฺมา สทฺโธ โหติ
หิริมา โหติ โอตฺตปฺปี โหติ พหุสฺสุโต โหติ อารทฺธวิริโย
โหติ อุปฏฺฐิตสฺสติ โหติ ปญฺญวา โหตีติ
สตฺตกํ นิฏฺฐิตํ
ตสฺสุทฺทานํ
อาปตฺติ อาปตฺติกฺขนฺธา วินีตา สามิจีปิ จ
อธมฺมิกา ธมฺมิกา จ อนาปตฺติ จ สตฺตหํ
อานิสํสา ปรมานิ อรุณสมเถน จ
กมฺมา อามกธญฺญา จ ติริยํ คณโภชเน



สตฺตาหปรมาทาย สมาทาย ตเถว จ
น โหติ โหติ โหติ จ อธมฺมธมฺมิกานิ จ
จตฺตาโร วินยธรา จตุภิกฺขู จ โสภเณฉ
สตฺต เจว อสทฺธมฺมา สตฺต สทฺธมฺมเทสิตาติ
อฏฺฐานิสํเส สมฺปสฺสมาเนน น โส ภิกฺขุ อาปตฺติยา
อทสฺสเน อุกฺขิปิตพฺโพ อฏฺฐานิสํเส สมฺปสฺสมาเนน ปเรสํปิ
สทฺธาย สา อาปตฺติ เทเสตพฺพา อฏฺฐ ยาวตติยกา
อฏฺฐหากาเรหิ กุลานิ ทูเสติ อฏฺฐ มาติกา จีวรสฺส อุปฺปาทาย
อฏฺฐ มาติกา กฐินสฺส อุพฺภาราย อฏฺฐ ปานานิ อฏฺฐหิ
อสทฺธมฺเมหิ อภิภูโต ปริยาทินฺนจิตฺโต เทวทตฺโต อาปายิโก
เนรยิโก กปฺปฏฺโฐ อเตกิจฺโฉ อฏฺฐ โลกธมฺมา อฏฺฐ
ครุธมฺมา อฏฺฐ ปาฏิเทสนียา อฏฺฐงฺคิโก มุสาวาโท
อฏฺฐ อุโปสถงฺคานิ อฏฺฐ ทูเตยฺยงฺคานิ อฏฺฐ ติตฺถิยวตฺตานิ
อฏฺฐ อจฺฉริยา อพฺภุตา ธมฺมา มหาสมุทฺเท อฏฺฐ อจฺฉริยา
อพฺภุตา ธมฺมา อิมสฺมึ ธมฺมวินเย อฏฺฐ อนติริตฺตา
อฏฺฐ อติริตฺตา อฏฺฐเม อรุณุคฺคมเน นิสฺสคฺคิยํ โหติ
อฏฺฐ ปาราชิกา อฏฺฐมํ วตฺถุํ ปริปูเรนฺตี นาเสตพฺพา
อฏฺฐมํ วตฺถุํ ปริปูเรนฺติยา เทสิตาปิ อเทสิตาปิ โหติ




อฏฺฐวาจิกา อุปสมฺปทา อฏฺฐนฺนํ ปจฺจุฏฺฐาตพฺพํ อฏฺฐนฺนํ
อาสนํ ทาตพฺพํ อุปาสิกา อฏฺฐ วรานิ ยาจิ อฏฺฐหงฺเคหิ
สมนฺนาคโต ภิกฺขุ ภิกฺขุโนวาทโก สมฺมนฺนิตพฺโพ อฏฺฐานิสํสา
วินยธเร อฏฺฐ ปรมานิ ตสฺสปาปิยสิกากมฺมกเตน ภิกฺขุนา อฏฺฐสุ
ธมฺเมสุ สมฺมาวตฺติตพฺพํ อฏฺฐ อธมฺมิกานิ ปาติโมกฺขฏฺฐปนานิ
อฏฺฐ ธมฺมิกานิ ปาติโมกฺขฏฺฐปนานีติ
อฏฺฐกํ นิฏฺฐิตํ
ตสฺสุทฺทานํ
น โส ภิกฺขุ ปเรสมฺปิ ยาวตติยทูสนา
มาติกา กฐินุพฺภารา ปานา อภิภูเตน จ
โลกธมฺมา ครุธมฺมา ปาฏิเทสนียา มุสา
อุโปสถา จ ทูตงฺคา ติตฺถิกา สมุทฺเทปิ จ
อพฺภุตา อนติริตฺตํ อติริตฺตํ นิสฺสคฺคิยํ
ปาราชิกฏฺฐมํ วตฺถุํ อเทสิตูปสมฺปทา
ปจฺจุฏฺฐานาสนญฺเจว วรํ โอวาทเกน จ
อานิสํสา ปรมานิ อฏฺฐธมฺเมสุ วตฺตนา
อธมฺมิกา ธมฺมิกา จ อฏฺฐกา สุปฺปกาสิตาติ
นว อาฆาตวตฺถูนิ นว อาฆาตปฏิวินยา นว วินีตวตฺถูนิ
นว ปฐมาปตฺติกา นวหิ สงฺโฆ ภิชฺชติ นว



ปณีตโภชนานิ นวมํเสหิ ทุกฺกฏํ นว ปาติโมกฺขุทฺเทสา นว
ปรมานิ นว ตณฺหามูลกา ธมฺมา นววิธมานา นว จีวรานิ
อธิฏฺฐาตพฺพานิ นว จีวรานิ น วิกปฺเปตพฺพานิ ทีฆโส นว
วิทตฺถิโย สุคตวิทตฺถิยา นว อธมฺมิกานิ ทานานิ นว อธมฺมิกา
ปฏิคฺคหา นว อธมฺมิกา ปริโภคา ตีณิ ธมฺมิกานิ ทานานิ
ตโย ธมฺมิกา ปฏิคฺคหา ตโย ธมฺมิกา ปริโภคา นว
อธมฺมิกา สญฺญตฺติโย นว ธมฺมิกา สญฺญตฺติโย อธมฺมกมฺเม
เทฺว นวกานิ ธมฺมกมฺเม เทฺว นวกานิ นน อธมฺมิกานิ
ปาติโมกฺขฏฺฐปนานิ นว ธมฺมิกานิ ปาติโมกฺขฏฺฐปนานีติ
นวกํ นิฏฺฐิตํ
ตสฺสุทฺทานํ
อาฆาตวตฺถุวินยา วินีตา ปฐเมน จ
ภิชฺชติ จ ปณีตญฺจ มํสุทฺเทสปรมานิ จ
ตณฺหา มานา อธิฏฺฐานา วิกปฺเป จ วิทตฺถิโย
ทานา ปฏิคฺคหา โภคา ติวิธา ปุน ธมฺมิกา
อธมฺมธมฺมสญฺญตฺติ ทุเว เทฺว นวกานิ จ
ปาติโมกฺขฏฺฐปนานิ อธมฺมธมฺมิกานิ จาติ
ทส อาฆาตวตฺถูนิ ทส อาฆาตปฏิวินยา ทส
วินีตวตฺถูนิ ทสวตฺถุกา มิจฺฉาทิฏฺฐิ ทสวตฺถุกา สมฺมาทิฏฺฐิ
ทส อนฺตคฺคาหิกา ทิฏฺฐิ ทส มิจฺฉตฺตา ทส สมฺมตฺตา


ทส อกุสลกมฺมปถา ทส กุสลกมฺมปถา ทส อธมฺมิกา
สลากคาหา ทส อธมฺมิกา สลากคาหา สามเณรานํ ทส
สิกฺขาปทานิ ทสหงฺเคหิ สมนฺนาคโต สามเณโร นาเสตพฺโพ
ทสหงฺเคหิ สมนฺนาคโต วินยธโร พาโลเตฺวว สงฺขํ
คจฺฉติ อตฺตโน ภาสปริยนฺตํ น อุคฺคณฺหาติ ปรสฺส ภาสปริยนฺตํ
น อุคฺคณฺหาติ อตฺตโน ภาสปริยนฺตํ อนุคฺคเหตฺวา ปรสฺส
ภาสปริยนฺตํ อนุคฺคเหตฺวา อธมฺเมน กาเรติ อปฺปฏิญฺญาย
อาปตฺตึ น ชานาติ อาปตฺติยา มูลํ น ชานาติ อาปตฺติสมุทยํ
น ชานาติ อาปตฺตินิโรธํ น ชานาติ อาปตฺตินิโรธคามินึ ปฏิปทํ
น ชานาติ ทสหงฺเคหิ สมนฺนาคโต วินยธโร ปณฺฑิโตเตฺวว
สงฺขํ คจฺฉติ อตฺตโน ภาสปริยนฺตํ อุคฺคณฺหาติ ปรสฺส
ภาสปริยนฺตํ อุคฺคณฺหาติ อตฺตโน ภาสปริยนฺตํ อุคฺคเหตฺวา
ปรสฺส ภาสปริยนฺตํ อุคฺคเหตฺวา ธมฺเมน กาเรติ ปฏิญฺญาย
อาปตฺตึ ชานาติ อาปตฺติยา มูลํ ชานาติ อาปตฺติสมุทยํ
ชานาติ อาปตฺตินิโรธํ ชานาติ อาปตฺตินิโรธคามินึ ปฏิปทํ
ชานาติ อปเรหิปิ ทสหงฺเคหิ สมนฺนาคโต วินยธโร พาโลเตฺวว
สงฺขํ คจฺฉติ อธิกรณํ น ชานาติ อธิกรณสฺส มูลํ น
ชานาติ อธิกรณสมุทยํ น ชานาติ อธิกรณนิโรธํ น ชานาติ
อธิกรณนิโรธคามินึ ปฏิปทํ น ชานาติ วตฺถุํ น ชานาติ
นิทานํ น ชานาติ ปญฺญตฺตึ น ชานาติ อนุปฺปญฺญตฺตึ น


ชานาติ อนุสนฺธิวจนปถํ น ชานาติ ทสหงฺเคหิ สมนฺนาคโต
วินยธโร ปณฺฑิโตเตฺวว สงฺขํ คจฺฉติ อธิกรณํ ชานาติ
อธิกรณสฺส มูลํ ชานาติ อธิกรณสมุทยํ ชานาติ อธิกรณนิโรธํ
ชานาติ อธิกรณนิโรธคามินึ ปฏิปทํ ชานาติ วตฺถุํ ชานาติ
นิทานํ ชานาติ ปญฺญตฺตึ ชานาติ อนุปฺปญฺญตฺตึ ชานาติ
อนุสนฺธิวจนปถํ ชานาติ อปเรหิปิ ทสหงฺเคหิ สมนฺนาคโต
วินยธโร พาโลเตฺวว สงฺขํ คจฺฉติ ญตฺตึ น ชานาติ ญตฺติยา
กรณํ น ชานาติ น ปุพฺพกุสโล โหติ น อปรกุสโล โหติ
อกาลญฺญู จ โหติ อาปตฺตานาปตฺตึ น ชานาติ ลหุกครุกํ
อาปตฺตึ น ชานาติ สาวเสสานวเสสํ อาปตฺตึ น ชานาติ
ทุฏฺฐุลฺลาทุฏฺฐุลฺลํ อาปตฺตึ น ชานาติ อาจริยปรมฺปรา โข
ปนสฺส น สุคฺคหิตา โหติ น สุมนสิกตา น สูปธาริตา
ทสหงฺเคหิ สมนฺนาคโต วินยธโร ปณฺฑิโตเตฺวว สงฺขํ คจฺฉติ
ญตฺตึ ชานาติ ญตฺติยา กรณํ ชานาติ ปุพฺพกุสโล โหติ
อปรกุสโล โหติ กาลญฺญู จ โหติ อาปตฺตานาปตฺตึ ชานาติ
ลหุกครุกํ อาปตฺตึ ชานาติ สาวเสสานวเสสํ อาปตฺตึ ชานาติ
ทุฏฺฐุลฺลาทุฏฺฐุลฺลํ อาปตฺตึ ชานาติ อาจริยปรมฺปรา โข ปนสฺส
สุคฺคหิตา โหติ สุมนสิกตา สูปธาริตา อปเรหิปิ ทสหงฺเคหิ
สมนฺนาคโต วินยธโร พาโลเตฺวว สงฺขํ คจฺฉติ อาปตฺตานาปตฺตึ
น ชานาติ ลหุกครุกํ อาปตฺตึ น ชานาติ สาวเสสานวเสสํ อาปตฺตึ


น ชานาติ ทุฏฺฐุลฺลาทุฏฺฐุลฺลํ อาปตฺตึ น ชานาติ อุภยานิ โข
ปนสฺส ปาติโมกฺขานิ วิตฺถาเรน น สฺวาคตานิ โหนฺติ น สุวิภตฺตานิ
น สุปฺปวตฺตีนิ น สุวินิจฺฉิตานิ สุตฺตโส อนุพฺยญฺชนโส อาปตฺตานาปตฺตึ
น ชานาติ ลหุกครุกํ อาปตฺตึ น ชานาติ สาวเสสานวเสสํ
อาปตฺตึ น ชานาติ ทุฏฺฐุลฺลาทุฏฺฐุลฺลํ อาปตฺตึ น ชานาติ อธิกรเณ
จ น วินิจฺฉยกุสโล โหติ ทสหงฺเคหิ สมนฺนาคโต วินยธโร
ปณฺฑิโตเตฺวว สงฺขํ คจฺฉติ อาปตฺตานาปตฺตึ ชานาติ ลหุกครุกํ
อาปตฺตึ ชานาติ สาวเสสานวเสสํ อาปตฺตึ ชานาติ ทุฏฺฐุลฺลาทุฏฺฐุลฺลํ
อาปตฺตึ ชานาติ อุภยานิ โข ปนสฺส ปาติโมกฺขานิ
วิตฺถาเรน สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ
สุตฺตโส อนุพฺยญฺชนโส อาปตฺตานาปตฺตึ ชานาติ ลหุกครุกํ
อาปตฺตึ ชานาติ สาวเสสานวเสสํ อาปตฺตึ ชานาติ ทุฏฺฐุลฺลาทุฏฺฐุลฺลํ
อาปตฺตึ ชานาติ อธิกรเณ จ วินิจฺฉยกุสโล โหติ
ทสหงฺเคหิ สมนฺนาคโต ภิกฺขุ อุพฺพาหิกาย สมฺมนฺนิตพฺโพ
ทส อตฺถวเส ปฏิจฺจ ตถาคเตน สาวกานํ สิกฺขาปทํ
ปญฺญตฺตํ ทส อาทีนวา ราชนฺเตปุรปฺปเวสเน ทส ทานวตฺถูนิ
ทส รตนานิ ทสวคฺโค ภิกฺขุสงฺโฆ ทสวคฺเคน คเณน
อุปสมฺปาเทตพฺพํ ทส ปํสุกูลานิ ทส จีวรธารณานิ
ทสาหปรมํ อติเรกจีวรํ ธาเรตพฺพํ ทส สุกฺกานิ ทส อิตฺถิโย



ทส ภริยาโย เวสาลิยํ ทส วตฺถูนิ ทีเปนฺติ ทส ปุคฺคลา
อวนฺทิยา ทส อกฺโกสวตฺถูนิ ทสหากาเรหิ เปสุญฺญํ
อุปสํหรติ ทส เสนาสนานิ ทส วรานิ ยาจึสุ ทส
อธมฺมิกานิ ปาติโมกฺขฏฺฐปนานิ ทส ธมฺมิกานิ ปาติโมกฺขฏฺฐปนานิ
ทสานิสํสา ยาคุยา ทส มํสา อกปฺปิยา ทส
ปรมานิ ทสวสฺเสน ภิกฺขุนา พฺยตฺเตน ปฏิพเลน ปพฺพาเชตพฺพํ
อุปสมฺปาเทตพฺพํ นิสฺสโย ทาตพฺโพ สามเณโร อุปฏฺฐาเปตพฺโพ
ทสวสฺสาย ภิกฺขุนิยา พฺยตฺตาย ปฏิพลาย ปพฺพาเชตพฺพํ
อุปสมฺปาเทตพฺพํ นิสฺสโย ทาตพฺโพ สามเณรี อุปฏฺฐาเปตพฺพา
ทสวสฺสาย ภิกฺขุนิยา พฺยตฺตาย ปฏิพลาย วุฏฺฐาปนสมฺมติ
สาทิตพฺพา ทสวสฺสาย คิหิคตาย สิกฺขา ทาตพฺพาติ
ทสกํ นิฏฺฐิตํ
ตสฺสุทฺทานํ
อาฆาตวินยา วตฺถุ มิจฺฉา สมฺมา จ อนฺตคา
มิจฺฉตฺตา เจว สมฺมตฺตา อกุสลา กุสลาปิ จ
สลากาธมฺมธมฺมา จ สามเณรา จ นาสนา
ภาสาธิกรณญฺเจว ญตฺติ ลหุกเมว จ
ลหุกา ครุกา เอเต กณฺหสุกฺกา วิชานถ
อุพฺพาหิกา จ สิกฺขา จ อนฺเตปุรา จ วตฺถูนิ




รตนํ ทสวคฺโค จ ตเถว อุปสมฺปทา
ปํสุกูลธารณา จ ทสาหสุกฺกอิตฺถิโย
ภริยา ทส วตฺถูนิ อวนฺทิยกฺโกเสน จ
เปสุญฺญญฺเจว เสนา จ วรานิ จ อธมฺมิกา
ธมฺมิกา ยาคุ มํสา จ ปรมา ภิกฺขุ ภิกฺขุนี
วุฏฺฐาปนา คิหิคตา ทสกา สุปฺปกาสิตาติ
เอกาทส ปุคฺคลา อนุปสมฺปนฺนา น อุปสมฺปาเทตพฺพา
อุปสมฺปนฺนา นาเสตพฺพา เอกาทส ปาทุกา อกปฺปิยา
เอกาทส ปตฺตา อกปฺปิยา เอกาทส จีวรานิ อกปฺปิยานิ
เอกาทส ยาวตติยกา ภิกฺขุนีนํ เอกาทส อนฺตรายิกา ธมฺมา
ปุจฺฉิตพฺพา เอกาทส จีวรานิ อธิฏฺฐาตพฺพานิ เอกาทส
จีวรานิ น วิกปฺเปตพฺพานิ เอกาทเส อรุณุคฺคมเน นิสฺสคฺคิยํ
โหติ เอกาทส คณฺฐิกา กปฺปิยา เอกาทส วีถา กปฺปิยา
เอกาทส ปฐวิโย อกปฺปิยา เอกาทส ปฐวิโย กปฺปิยา
เอกาทส นิสฺสยปฏิปฺปสฺสทฺธิโย เอกาทส ปุคฺคลา อวนฺทิยา
เอกาทส ปรมานิ เอกาทส วรานิ ยาจึสุ เอกาทส สีมาโทสา
อกฺโกสกปริภาสเก ปุคฺคเล เอกาทส อาทีนวา ปาฏิกงฺขา
เมตฺตาย เจโตวิมุตฺติยา อาเสวิตาย ภาวิตาย พหุลีกตาย ยานีกตาย
วตฺถุกตาย อนุฏฺฐิตาย ปริจิตาย สุสมารทฺธาย เอกาทสานิสํสา



ปาฏิกงฺขา สุขํ สุปติ สุขํ ปฏิพุชฺฌติ น ปาปกํ สุปินํ
ปสฺสติ มนุสฺสานํ ปิโย โหติ อมนุสฺสานํ ปิโย โหติ เทวตา
รกฺขนฺติ นาสฺส อคฺคิ วา วิสํ วา สตฺถํ วา กมติ ตุวฏํ จิตฺตํ
สมาธิยติ มุขวณฺโณ วิปฺปสีทติ อสมฺมูโฬฺห กาลํ กโรติ อุตฺตรึ
อปฺปฏิวิชฺฌนฺโต พฺรหฺมโลกูปโค โหติ เมตฺตาย เจโตวิมุตฺติยา
อาเสวิตาย ภาวิตาย พหุลีกตาย ยานีกตาย วตฺถุกตาย อนุฏฺฐิตาย
ปริจิตาย สุสมารทฺธาย อิเม เอกาทสานิสํสา ปาฏิกงฺขาติ
เอกาทสกํ นิฏฺฐิตํ
ตสฺสุทฺทานํ
นาเสตพฺพา ปาทุกา จ ปตฺตา จ จีวรานิ จ
ตติยา ปุจฺฉิตพฺพา จ อธิฏฺฐานวิกปฺปนา
อรุณา คณฺฐิกา วีถา อกปฺปิยา จ กปฺปิยํ
นิสฺสยาวนฺทิยา เจว ปรมานิ วรานิ จ
สีมาโทสา จ อกฺโกสา เมตฺตาเยกาทสา กตาติ
เอกุตฺตริกํ นิฏฺฐิตํ
ตสฺสุทฺทานํ
เอกกา จ ทุกา เจว ติกา จ จตุปญฺจกา
ฉสตฺตฏฺฐนวกา จ ทสเอกาทสานิ จ
หิตาย สพฺพสตฺตานํ ญาตธมฺเมน ตาทินา
เอกุตฺตริกา วิมลา มหาวีเรน เทสิตาติ



อุโปสถาทิปุจฺฉาวิสฺสชฺชนา
อุโปสถกมฺมสฺส โก อาทิ กึ มชฺเฌ กึ ปริโยสานํ
ปวารณากมฺมสฺส โก อาทิ กึ มชฺเฌ กึ ปริโยสานํ
ตชฺชนียกมฺมสฺส เป นิยสฺสกมฺมสฺส เป ปพฺพาชนียกมฺมสฺส
เป ปฏิสารณียกมฺมสฺส เป อุกฺเขปนียกมฺมสฺส เป
ปริวาสทานสฺส เป มูลาย ปฏิกสฺสนาย เป มานตฺตทานสฺส
เป อพฺภานสฺส เป อุปสมฺปทากมฺมสฺส โก อาทิ กึ มชฺเฌ
กึ ปริโยสานํ ตชฺชนียกมฺมสฺส ปฏิปฺปสฺสทฺธิยา โก อาทิ
กึ มชฺเฌ กึ ปริโยสานํ นิยสฺสกมฺมสฺส ปฏิปฺปสฺสทฺธิยา เป
ปพฺพาชนียกมฺมสฺส ปฏิปฺปสฺสทฺธิยา เป ปฏิสารณียกมฺมสฺส
ปฏิปฺปสฺสทฺธิยา เป อุกฺเขปนียกมฺมสฺส ปฏิปฺปสฺสทฺธิยา โก
อาทิ กึ มชฺเฌ กึ ปริโยสานํ สติวินยสฺส โก อาทิ
กึ มชฺเฌ กึ ปริโยสานํ เป อมูฬฺหวินยสฺส เป
ตสฺสปาปิยสิกาย เป ติณวตฺถารกสฺส เป ภิกฺขุโนวาทกสมฺมติยา
เป ติจีวเรน อวิปฺปวาสสมฺมติยา เป สนฺถตสมฺมติยา
เป รูปิยจฺฉฑฺฑกสมฺมติยา เป สาฏิยคาหาปกสมฺมติยา เป
ปตฺตคาหาปกสมฺมติยา เป ทณฺฑสมฺมติยา เป
สิกฺกาสมฺมติยา เป ทณฺฑสิกฺกาสมฺมติยา โก อาทิ กึ มชฺเฌ
กึ ปริโยสานํ


อุโปสถกมฺมสฺสโก อาทิ กึ มชฺเฌ กึ ปริโยสานนฺติ
อุโปสถกมฺมสฺส สามคฺคี อาทิ กิริยา มชฺเฌ นิฏฺฐานํ ปริโยสานํ
ปวารณากมฺมสฺส โก อาทิ กึ มชฺเฌ กึ ปริโยสานนฺติ
ปวารณากมฺมสฺส สามคฺคี อาทิ กิริยา มชฺเฌ นิฏฺฐานํ
ปริโยสานํ ตชฺชนียกมฺมสฺส โก อาทิ กึ มชฺเฌ กึ ปริโยสานนฺติ
ตชฺชนียกมฺมสฺส วตฺถุ จ ปุคฺคโล จ อาทิ ญตฺติ มชฺเฌ
กมฺมวาจา ปริโยสานํ นิยสฺสกมฺมสฺส เป ปพฺพาชนียกมฺมสฺส
ปฏิสารณียกมฺมสฺส อุกฺเขปนียกมฺมสฺส ปริวาสทานสฺส มูลาย
ปฏิกสฺสนาย มานตฺตทานสฺส อพฺภานสฺส โก อาทิ กึ มชฺเฌ
กึ ปริโยสานนฺติ อพฺภานสฺส วตฺถุ จ ปุคฺคโล จ อาทิ ญตฺติ
มชฺเฌ กมฺมวาจา ปริโยสานํ อุปสมฺปทากมฺมสฺส โก อาทิ
กึ มชฺเฌ กึ ปริโยสานนฺติ อุปสมฺปทากมฺมสฺส ปุคฺคโล
อาทิ ญตฺติ มชฺเฌ กมฺมวาจา ปริโยสานํ ตชฺชนียกมฺมสฺส
ปฏิปฺปสฺสทฺธิยา โก อาทิ กึ มชฺเฌ กึ ปริโยสานนฺติ
ตชฺชนียกมฺมสฺส ปฏิปฺปสฺสทฺธิยา สมฺมาวตฺตนา อาทิ ญตฺติ มชฺเฌ
กมฺมวาจา ปริโยสานํ นิยสฺสกมฺมสฺส เป ปพฺพาชนียกมฺมสฺส
ปฏิสารณียกมฺมสฺส อุกฺเขปนียกมฺมสฺส ปฏิปฺปสฺสทฺธิยา โก อาทิ
กึ มชฺเฌ กึ ปริโยสานนฺติ อุกฺเขปนียกมฺมสฺส ปฏิปฺปสฺสทฺธิยา
สมฺมาวตฺตนา อาทิ ญตฺติ มชฺเฌ กมฺมวาจา ปริโยสานํ
สติวินยสฺส โก อาทิ กึ มชฺเฌ กึ ปริโยสานนฺติ สติวินยสฺส


วตฺถุ จ ปุคฺคโล จ อาทิ ญตฺติ มชฺเฌ กมฺมวาจา ปริโยสานํ
อมูฬฺหวินยสฺส เป ตสฺสปาปิยสิกาย ติณวตฺถารกสฺส
ภิกฺขุโนวาทกสมฺมติยา ติจีวเรน อวิปฺปวาสสมฺมติยา สนฺถตสมฺมติยา
รูปิยจฺฉฑฺฑกสมฺมติยา สาฏิยคาหาปกสมฺมติยา ปตฺตคาหาปกสมฺมติยา
ทณฺฑสมฺมติยา สิกฺกาสมฺมติยา ทณฺฑสิกฺกาสมฺมติยา
โก อาทิ กึ มชฺเฌ กึ ปริโยสานนฺติ ทณฺฑสิกฺกาสมฺมติยา
วตฺถุ จ ปุคฺคโล จ อาทิ ญตฺติ มชฺเฌ กมฺมวาจา ปริโยสานํ



อตฺถวเสปกรณํ
ทส อตฺถวเส ปฏิจฺจ ตถาคเตน สาวกานํ สิกฺขาปทํ
ปญฺญตฺตํ สงฺฆสุฏฺฐุตาย สงฺฆผาสุตาย ทุมฺมงฺกูนํ ปุคฺคลานํ
นิคฺคหาย เปสลานํ ภิกฺขูนํ ผาสุวิหาราย ทิฏฺฐธมฺมิกานํ อาสวานํ
สํวราย สมฺปรายิกานํ อาสวานํ ปฏิฆาตาย อปฺปสนฺนานํ
ปสาทาย ปสนฺนานํ ภิยฺโยภาวาย สทฺธมฺมฏฺฐิติยา วินยานุคฺคหาย
ยํ สงฺฆสุฏฺฐุ ตํ สงฺฆผาสุ ยํ สงฺฆผาสุ ตํ ทุมฺมงฺกูนํ
ปุคฺคลานํ นิคฺคหาย ยํ ทุมฺมงฺกูนํ ปุคฺคลานํ นิคฺคหาย ตํ
เปสลานํ ภิกฺขูนํ ผาสุวิหาราย ยํ เปสลานํ ภิกฺขูนํ ผาสุวิหาราย
ตํ ทิฏฺฐธมฺมิกานํ อาสวานํ สํวราย ยํ ทิฏฺฐธมฺมิกานํ อาสวานํ
สํวราย ตํ สมฺปรายิกานํ อาสวานํ ปฏิฆาตาย ยํ สมฺปรายิกานํ
อาสวานํ ปฏิฆาตาย ตํ อปฺปสนฺนานํ ปสาทาย ยํ อปฺปสนฺนานํ
ปสาทาย ตํ ปสนฺนานํ ภิยฺโยภาวาย ยํ ปสนฺนานํ ภิยฺโยภาวาย
ตํ สทฺธมฺมฏฺฐิติยา ยํ สทฺธมฺมฏฺฐิติยา ตํ วินยานุคฺคหาย
ยํ สงฺฆสุฏฺฐุ ตํ สงฺฆผาสุ ยํ สงฺฆสุฏฺฐุ ตํ ทุมฺมงฺกูนํ
ปุคฺคลานํ นิคฺคหาย ยํ สงฺฆสุฏฺฐุ ตํ เปสลานํ ภิกฺขูนํ ผาสุวิหาราย
ยํ สงฺฆสุฏฺฐุ ตํ ทิฏฺฐธมฺมิกานํ อาสวานํ สํวราย
ยํ สงฺฆสุฏฺฐุ ตํ สมฺปรายิกานํ อาสวานํ ปฏิฆาตาย ยํ สงฺฆสุฏฺฐุ


ตํ อปฺปสนฺนานํ ปสาทาย ยํ สงฺฆสุฏฺฐุ ตํ ปสนฺนานํ ภิยฺโยภาวาย
ยํ สงฺฆสุฏฺฐุ ตํ สทฺธมฺมฏฺฐิติยา ยํ สงฺฆสุฏฺฐุ ตํ วินยานุคฺคหาย
ยํ สงฺฆผาสุ ตํ ทุมฺมงฺกูนํ ปุคฺคลานํ นิคฺคหาย ยํ
สงฺฆผาสุ ตํ เปสลานํ ภิกฺขูนํ ผาสุวิหาราย ยํ สงฺฆผาสุ
ตํ ทิฏฺฐธมฺมิกานํ อาสวานํ สํวราย ยํ สงฺฆผาสุ ตํ สมฺปรายิกานํ
อาสวานํ ปฏิฆาตาย ยํ สงฺฆผาสุ ตํ อปฺปสนฺนานํ ปสาทาย
ยํ สงฺฆผาสุ ตํ ปสนฺนานํ ภิยฺโยภาวาย ยํ สงฺฆผาสุ ตํ
สทฺธมฺมฏฺฐิติยา ยํ สงฺฆผาสุ ตํ วินยานุคฺคหาย ยํ สงฺฆผาสุ
ตํ สงฺฆสุฏฺฐุ
ยํ ทุมฺมงฺกูนํ ปุคฺคลานํ นิคฺคหาย เป ยํ เปสลานํ
ภิกฺขูนํ ผาสุวิหาราย เป ยํ ทิฏฺฐธมฺมิกานํ อาสวานํ
สํวราย เป ยํ สมฺปรายิกานํ อาสวานํ ปฏิฆาตาย เป ยํ
อปฺปสนฺนานํ ปสาทาย เป ยํ ปสนฺนานํ ภิยฺโยภาวาย เป ยํ
สทฺธมฺมฏฺฐิติยา เป ยํ วินยานุคฺคหาย ตํ สงฺฆสุฏฺฐุ ยํ
วินยานุคฺคหาย ตํ สงฺฆผาสุ ยํ วินยานุคฺคหาย ตํ ทุมฺมงฺกูนํ
ปุคฺคลานํ นิคฺคหาย ยํ วินยานุคฺคหาย ตํ เปสลานํ ภิกฺขูนํ
ผาสุวิหาราย ยํ วินยานุคฺคหาย ตํ ทิฏฺฐธมฺมิกานํ อาสวานํ
สํวราย ยํ วินยานุคฺคหาย ตํ สมฺปรายิกานํ อาสวานํ
ปฏิฆาตาย ยํ วินยานุคฺคหาย ตํ อปฺปสนฺนานํ ปสาทาย ยํ
วินยานุคฺคหาย ตํ ปสนฺนานํ ภิยฺโยภาวาย ยํ วินยานุคฺคหาย


ตํ สทฺธมฺมฏฺฐิติยา
อตฺถสตํ ธมฺมสตํ เทฺว จ นิรุตฺติสตานิ
จตฺตาริ ญาณสตานิ อตฺถวเส ปกรเณติ
อตฺถวเสปกรณํ นิฏฺฐิตํ
มหาวคฺคํ นิฏฺฐิตํ
ตสฺสุทฺทานํ
ปฐมํ อฏฺฐ ปุจฺฉาย ปจฺจเยสุ ปุนฏฺฐ จ
ภิกฺขูนํ โสฬสา เอเต ภิกฺขุนีนญฺจ โสฬส
เปยฺยาลอนฺตราเภทา เอกุตฺตริกเมว จ
ปวารณตฺถวสิกา มหาวคฺคสฺส สงฺคโหติ




คาถาสงฺคณิกํ
เอกํสํ จีวรํ กตฺวา ปคฺคณฺหิตฺวาน อญฺชลึ
อาสึสมานรูโป ว กิสฺส ตฺวํ อิธมาคโต
ทฺวีสุ วินเยสุ ปญฺญตฺตา
อุทฺเทสํ อาคจฺฉนฺติ อุโปสเถสุ
กติ เต สิกฺขาปทา โหนฺติ
กตีสุ นคเรสุ ปญฺญตฺตา
ภทฺทโก เต อุมฺมงฺโค โยนิโส ปริปุจฺฉสิ
ตคฺฆ เต อหมกฺขิสฺสํ ยถาปิ กุสโล ตถา
ทฺวีสุ วินเยสุ ปญฺญตฺตา
อุทฺเทสํ อาคจฺฉนฺติ อุโปสเถสุ
อฑฺฒุฑฺฒสตานิ เต โหนฺติ
สตฺตสุ นคเรสุ ปญฺญตฺตา
กตเมสุ สตฺตสุ นคเรสุ ปญฺญตฺตา
อิงฺฆ เม ตฺวํ พฺยากร นํ
ตว วจนปถํ นิสามยิตฺวา
ปฏิปชฺเชม หิตาย โน สิยา
เวสาลิยา ราชคเห สาวตฺถิยา จ อาฬวิยา
โกสมฺพิยา จ สกฺเกสุ ภคฺเคสุ เจว ปญฺญตฺตา




กติ เวสาลิยา ปญฺญตฺตา กติ ราชคเห กตา
สาวตฺถิยา กติ โหนฺติ กติ อาฬวิยา กตา
กติ โกสมฺพิยา ปญฺญตฺตา กติ สกฺเกสุ วุจฺจนฺติ
กติ ภคฺเคสุ ปญฺญตฺตา ตํ เม อกฺขาหิ ปุจฺฉิโต
ทสเวสาลิยา ปญฺญตฺตา เอกวีสา ราชคเห กตา
ฉอูนตีณิ สตานิ สพฺเพ สาวตฺถิยา กตา
ฉ อาฬวิยา ปญฺญตฺตา อฏฺฐ โกสมฺพิยา กตา
อฏฺฐ สกฺเกสุ วุจฺจนฺติ ตโย ภคฺเคสุ ปญฺญตฺตา
เย เวสาลิยา ปญฺญตฺตา เต สุโณหิ ยถากถํ
เมถุนํ วิคฺคหุตฺตริ อติเรกญฺจ กาฬกํ
ภูตํ ปรมฺปราภตฺตํ ทนฺตโปเณน อเจลโก
ภิกฺขุนีสุ จ อกฺโกโส ทเสเต เวสาลิยา กตา
เย ราชคเห ปญฺญตฺตา เต สุโณหิ ยถากถํ
อทินฺนาทานํ ราชคเห เทฺว จ อนุทฺธํสนา
เทฺวปิ จ เภทา อนฺตรวาสกํ
รูปิยํ สุตฺตํ อุชฺฌาปนเกน จ







ปาจิตปิณฺฑํ คณโภชนํ วิกาเล
จาริตฺตํ นฺหานํ อูนวีส
จีวรํ ทตฺวา โวสาสนฺตี เอเต ราชคเห กตา
คิรคฺคจริยา ตตฺเถว ฉนฺททาเนน เอกวีสติ
เย สาวตฺถิยา ปญฺญตฺตา เต สุโณหิ ยถากถํ
ปาราชิกานิ จตฺตาริ สงฺฆาทิเสสา ภวนฺติ โสฬส
อนิยตา เทฺว โหนฺติ นิสฺสคฺคิยา จตุวีสติ
ฉปฺปญฺญาสสตญฺเจว ขุทฺทกานิ ปวุจฺจเร
ทส คารยฺหา เทฺวสตฺตติ เสขิยา
ฉอูนตีณิ สตานิ สพฺเพ สาวตฺถิยา กตา
เย อาฬวิยา ปญฺญตฺตา เต สุโณหิ ยถากถํ
กุฏิโกสิยเสยฺยา จ ขณเน คจฺฉ เทวเต
สปฺปาณกญฺจ สิญฺจนฺติ ฉ เอเต อาฬวิยา กตา
เย โกสมฺพิยา ปญฺญตฺตา เต สุโณหิ ยถากถํ
มหาวิหาโร โทวจสฺสํ อญฺญํ ทฺวารํ สุราย จ
อนาทริยํ สหธมฺโม จ ปโยปาเนน อฏฺฐมํ
เย สกฺเกสุ ปญฺญตฺตา เต สุโณหิ ยถากถํ
เอฬกโลมานิ ปตฺโต จ โอวาโทปิ จ เภสชฺชํ
สูจิ อารญฺญโก เจว ฉ เอเต กาปิลวตฺถเว




อุทเก สุทฺธิยา โอวาโท ภิกฺขุนีสุ ปวุจฺจติ
เย ภคฺเคสุ ปญฺญตฺตา เต สุโณหิ ยถากถํ
สมาทหิตฺวา วิสิพฺเพนฺติ สามิเสน สสิตฺถกํ
ปาราชิกานิ จตฺตาริ สงฺฆาทิเสสานิ ภวนฺติ สตฺต
นิสฺสคฺคิยานิ อฏฺฐ ทฺวตฺตึสติ จ ขุทฺทกา
เทฺวคารยฺหา ตโย เสขา ฉปฺปญฺญาส
ฉสุ นคเรสุ ปญฺญตฺตา พุทฺเธนาทิจฺจพนฺธุนา
ฉอูนตีณิ สตานิ สพฺเพ สาวตฺถิยา กตา
โคตเมน ยสสฺสินา
ยนฺตฺวํ อปุจฺฉิมฺหา อกิตฺตยี โน
ตนฺตํ พฺยากตํ อนญฺญถา
อญฺญนฺตํ ปุจฺฉาม ตทิงฺฆ พฺรูหิ
ครุกํ ลหุกํ จาปิ สาวเสสํ อนวเสสํ
ทุฏฺฐุลฺลญฺจ อทุฏฺฐุลฺลํ เย จ ยาวตติยกา
สาธารณํ อสาธารณํ
วิปตฺติโย จ เยหิ สมเถหิ สมฺมนฺติ
สพฺพานิ เปตานิ วิยากโรหิ
หนฺท วากฺยํ สุโณม เต
เอกตึสา เย ครุกา อฏฺเฐตฺถ อนวเสสา




เย ครุกา เต ทุฏฺฐุลฺลา เย ทุฏฺฐุลฺลา สา สีลวิปตฺติ
ปาราชิกํ สงฺฆาทิเสโส สีลวิปตฺตีติ วุจฺจติ
ถุลฺลจฺจยํ ปาจิตฺติยํ ปาฏิเทสนียํ ทุกฺกฏํ
ทุพฺภาสิตํ โยจายํ อกฺโกสติ หสฺสาธิปฺปาโย
อยํ สา อาจารวิปตฺติสมฺมตา
วิปรีตทิฏฺฐึ คณฺหนฺติ อสทฺธมฺเมหิ ปุรกฺขตา
อพฺภาจิกฺขนฺติ สมฺพุทฺธํ ทุปฺปญฺญา โมหปารุตา
อยํ สา ทิฏฺฐิวิปตฺติสมฺมตา
อาชีวเหตุ อาชีวการณา ปาปิจฺโฉ อิจฺฉาปกโต อสนฺตํ
อภูตํ อุตฺตริมนุสฺสธมฺมํ อุลฺลปติ อาชีวเหตุ อาชีวการณา
สญฺจริตฺตํ สมาปชฺชติ อาชีวเหตุ อาชีวการณา โย เต วิหาเร
วสติ โส ภิกฺขุ อรหาติ ภณติ อาชีวเหตุ อาชีวการณา
ภิกฺขุ ปณีตโภชนานิ อตฺตโน อตฺถาย วิญฺญาเปตฺวา ภุญฺชติ
อาชีวเหตุ อาชีวการณา ภิกฺขุนี ปณีตโภชนานิ อตฺตโน อตฺถาย
วิญฺญาเปตฺวา ภุญฺชติ อาชีวเหตุ อาชีวการณา ภิกฺขุ สูปํ วา
โอทนํ วา อคิลาโน อตฺตโน อตฺถาย วิญฺญาเปตฺวา ภุญฺชติ
อยํ สา อาชีววิปตฺติสมฺมตา
เอกาทส ยาวตติยกา เต สุโณหิ ยถากถํ
อุกฺขิตฺตานุวตฺติกา อฏฺฐ ยาวตติยกา
อริฏฺโฐ จณฺฑกาลี จ อิเม เต ยาวตติยกา


กติ เฉทนกานิ กติ เภทนกานิ กติ อุทฺทาลนกานิ
กติ อนญฺญปาจิตฺติยานิ กติ ภิกฺขุสมฺมติโย กติ สามีจิโย
กติ ปรมานิ
กติ ชานนฺติ ปญฺญตฺตา พุทฺเธนาทิจฺจพนฺธุนา
ฉ เฉทนกานิ เอกํ เภทนกํ เอกํ อุทฺทาลนกํ จตฺตาริ
อนญฺญปาจิตฺติยานิ จตสฺโส ภิกฺขุสมฺมติโย สตฺต สามีจิโย
จุทฺทส ปรมานิ
โสฬส ชานนฺติ ปญฺญตฺตา พุทฺเธนาทิจฺจพนฺธุนา
วีสํ เทฺว สตานิ ภิกฺขูนํ สิกฺขาปทานิ อุทฺเทสํ
อาคจฺฉนฺติ อุโปสเถสุ ตีณิ สตานิ จตฺตาริ ภิกฺขุนีนํ สิกฺขาปทานิ
อุทฺเทสํ อาคจฺฉนฺติ อุโปสเถสุ
ฉจตฺตาฬีส ภิกฺขูนํ ภิกฺขุนีหิ อสาธารณา
สตํ ตึสา จ ภิกฺขุนีนํ ภิกฺขูหิ อสาธารณา
สตํ สตฺตติ ฉ เจว อุภินฺนํ อสาธารณา
สตํ สตฺตติ จตฺตาริ อุภินฺนํ สมสิกฺขาตา
วีสํ เทฺว สตานิ ภิกฺขูนํ สิกฺขาปทานิ
อุทฺเทสํ อาคจฺฉนฺติ อุโปสเถสุ เต สุโณหิ ยถากถํ
ปาราชิกานิ จตฺตาริ สงฺฆาทิเสสานิ ภวนฺติ เตรส
อนิยตานิ เทฺว โหนฺติ
นิสฺสคฺคิยานิ ตึเสว เทฺวนวุติ จ ขุทฺทกา


จตฺตาโร ปาฏิเทสนียา ปญฺจสตฺตติ เสขิยา
วีสํ เทฺว สตานิ จิเม โหนฺติ ภิกฺขูนํ สิกฺขาปทานิ อุทฺเทสํ
อาคจฺฉนฺติ อุโปสเถสุ
ตีณิ สตานิ จตฺตาริ ภิกฺขุนีนํ สิกฺขาปทานิ
อุทฺเทสํ อาคจฺฉนฺติ อุโปสเถสุ เต สุโณหิ ยถากถํ
ปาราชิกานิ อฏฺฐ สงฺฆาทิเสสานิ ภวนฺติ สตฺตรส
นิสฺสคฺคิยานิ ตึเสว สตํ สฏฺฐี จ ฉ เจว
ขุทฺทกานิ ปวุจฺจนฺติ อฏฺฐ ปาฏิเทสนียา
ปญฺจสตฺตติ เสขิยา ตีณิ สตานิ จตฺตาริ จิเม โหนฺติ
ภิกฺขุนีนํ สิกฺขาปทานิ อุทฺเทสํ อาคจฺฉนฺติ อุโปสเถสุ
ฉจตฺตาฬีส ภิกฺขูนํ ภิกฺขุนีหิ อสาธารณา
เต สุโณหิ ยถากถํ
ฉ สงฺฆาทิเสสา ทฺวีหิ อนิยเตหิ
อฏฺฐ นิสฺสคฺคิยา ทฺวาทส เตหิ
เต โหนฺติ วีสติ เทฺววีสติ ขุทฺทกา
จตฺตาโร ปาฏิเทสนียา
ฉจตฺตาฬีส จิเม โหนฺติ ภิกฺขูนํ ภิกฺขูหิ อสาธารณา
สตํ ตึสา ภิกฺขุนีนํ ภิกฺขูหิ อสาธารณา
เต สุโณหิ ยถากถํ
ปาราชิกานิ จตฺตาริ สงฺฆมฺหา ทส นิสฺสเร


นิสฺสคฺคิยานิ ทฺวาทส ฉนฺนวุติ จ ขุทฺทกา
อฏฺฐ ปาฏิเทสนียา
สตํ ตึสา จิเม โหนฺติ ภิกฺขุนีนํ ภิกฺขูหิ อสาธารณา
สตํ สตฺตติ ฉ เจว อุภินฺนํ อสาธารณา
เต สุโณหิ ยถากถํ
ปาราชิกานิ จตฺตาริ สงฺฆาทิเสสานิ ภวนฺติ โสฬส
อนิยตานิ เทฺว โหติ นิสฺสคฺคิยา จตุวีสติ
สตํ อฏฺฐารส เจว ขุทฺทกานิ ปวุจฺจนฺติ
ทฺวาทส ปาฏิเทสนียา
สตํ สตฺตติ ฉ เจวิเม โหนฺติ อุภินฺนํ อสาธารณา
สตํ สตฺตติ จตฺตาริ อุภินฺนํ สมสิกฺขาตา
เต สุโณหิ ยถากถํ
ปาราชิกานิ จตฺตาริ สงฺฆาทิเสสานิ ภวนฺติ สตฺต
นิสฺสคฺคิยานิ อฏฺฐารส สมสตฺตติ ขุทฺทกา
ปญฺจสตฺตติ เสขิยา
สตํ สตฺตติ จตฺตาริ จิเม โหนฺติ อุภินฺนํ สมสิกฺขาตา
อฏฺเฐว ปาราชิกา เย ทูราสทา ตาลวตฺถุสมูปมา
ปณฺฑุปลาโส ปุถุสีลา สีสจฺฉินฺโนว โส นโร
ตาโลว มตฺถกจฺฉินฺโน อวิรูฬฺหิ ภวนฺติ เต
เตวีสํ สงฺฆาทิเสสา เทฺว อนิยตา


เทฺวจตฺตาฬีส นิสฺสคฺคิยา
อฏฺฐาสีติสตํ ปาจิตฺติยา ทฺวาทส ปาฏิเทสนียา
ปญฺจสตฺตติ เสขิยา ตีหิ สมเถหิ สมฺมนฺติ
สมฺมุขา ว ปฏิญฺญาย ติณวตฺถารเกน จ
เทฺว อุโปสถา เทฺว ปวารณา
จตฺตาริ กมฺมานิ ชิเนน เทสิตา
ปญฺเจว อุทฺเทสา จตุโร ภวนฺติ อนญฺญถา
อาปตฺติกฺขนฺธา จ ภวนฺติ สตฺต
อธิกรณานิ จตฺตาริ สตฺตหิ สมเถหิ สมฺมนฺติ
ทฺวีหิ จตูหิ ตีหิ กิจฺจํ เอเกน สมฺมติ
ปาราชิกนฺติ ยํ วุตฺตํ ตํ สุโณหิ ยถากถํ
จุโตปรทฺโธ ภฏฺโฐ จ สทฺธมฺเมหิ นิรงฺกโต
สํวาโสปิ จ ตหึ นตฺถิ เตเนตํ อิติ วุจฺจติ
สงฺฆาทิเสโสติ ยํ วุตฺตํ ตํ สุโณหิ ยถากถํ
สงฺโฆ ว เทติ ปริวาสํ มูลาย ปฏิกสฺสติ
มานตฺตํ เทติ อพฺเภติ เตเนตํ อิติ วุจฺจติ
อนิยโตติ ยํ วุตฺตํ ตํ สุโณหิ ยถากถํ
อนิยโต น นิยโต อเนกํสิกตํ ปทํ
ติณฺณมญฺญตรํ ฐานํ อนิยโตติ ปวุจฺจติ
ถุลฺลจฺจยนฺติ ยํ วุตฺตํ ตํ สุโณหิ ยถากถํ



เอกสฺส มูเล โย เทเสติ โย จ ตํ ปฏิคฺคณฺหติ
อจฺจโย เตน สโม นตฺถิ เตเนตํ อิติ วุจฺจติ
นิสฺสคฺคิยนฺติ ยํ วุตฺตํ ตํ สุโณหิ ยถากถํ
สงฺฆมชฺเฌ คณมชฺเฌ เอกกสฺเสว เอกโต
นิสฺสชฺชิตฺวา ยํ เทเสติ เตเนตํ อิติ วุจฺจติ
ปาจิตฺติยนฺติ ยํ วุตฺตํ ตํ สุโณหิ ยถากถํ
ปาเตติ กุสลํ ธมฺมํ อริยมคฺคํ อปรชฺฌติ
จิตฺตสมฺโมหนฏฺฐานํ เตเนตํ อิติ วุจฺจติ
ปาฏิเทสนียนฺติ ยํ วุตฺตํ ตํ สุโณหิ ยถากถํ
ภิกฺขุ อญฺญาตโก สนฺโต กิจฺฉา ลทฺธาย โภชนํ
สามํ คเหตฺวา ภุญฺเชยฺย คารยฺหนฺติ ปวุจฺจติ
นิมนฺตนาสุ ภุญฺชนฺโต ฉนฺทาย โวสาสติ ตตฺถ ภิกฺขุนี
อนิวาเรตฺวา ตหึ ภุญฺเช คารยฺหนฺติ ปวุจฺจติ
สทฺธาจิตฺตํ กุลํ คนฺตฺวา อปฺปโภคํ อนาฬฺหิยํ
อคิลาโน ตหึ ภุญฺเช คารยฺหนฺติ ปวุจฺจติ
โย เจ อรญฺเญ วิหรนฺโต สาสงฺเก สภยานเก
อวิทิตํ ตหึ ภุญฺเช คารยฺหนฺติ ปวุจฺจติ
ภิกฺขุนี อญฺญาติกา สนฺตา ยํ ปเรสํ มมายิตํ
สปฺปิ เตลํ มธุ ผาณิตํ
มจฺฉมํสํ อโถปิ ขีรํ ทธึ




สยํ วิญฺญาเปยฺย ภิกฺขุนี
คารยฺหปตฺตา สุคตสฺส สาสเน
ทุกฺกฏนฺติ ยํ วุตฺตํ ตํ สุโณหิ ยถากถํ
อปรทฺธํ วิรทฺธญฺจ ขลิตํ ยญฺจ ทุกฺกฏํ
ยํ มนุสฺโส กเร ปาปํ อาวิ วา ยทิ วา รโห
ทุกฺกฏนฺติ ปเวเทนฺติ เตเนตํ อิติ วุจฺจติ
ทุพฺภาสิตนฺติ ยํ วุตฺตํ ตํ สุโณหิ ยถากถํ
ทุพฺภาสิตํ ทุราภฏฺฐํ สงฺกิลิฏฺฐญฺจ ยํ ปทํ
ยญฺจ วิญฺญู ครหนฺติ เตเนตํ อิติ วุจฺจติ
เสขิยนฺติ ยํ วุตฺตํ ตํ สุโณหิ ยถากถํ
เสขสฺส สิกฺขมานสฺส อุชุมคฺคานุสาริโน
อาทิ เจตํ จรณญฺจ มุขํ สญฺญมสํวโร
สิกฺขา เอตาทิสา นตฺถิ เตเนตํ อิติ วุจฺจติ
ฉนฺนมติวสฺสติ วิวฏํ นาติวสฺสติ
ตสฺมา ฉนฺนํ วิวเรถ เอวนฺตํ นาติวสฺสติ
คติ มิคานํ ปวนํ อากาโส ปกฺขินํ คติ
วิภโว คติ ธมฺมานํ นิพฺพานํ อรหโต คตีติ
คาถาสงฺคณิกํ นิฏฺฐิตํ
ตสฺสุทฺทานํ
สตฺตนคเรสุ ปญฺญตฺตา วิปตฺติ จตุโรปิ จ



ภิกฺขูนํ ภิกฺขุนีนญฺจ สาธารณา อสาธารณา
สาสนํ อนุคฺคหาย คาถาสงฺคณิกํ อิทนฺติ



อธิกรณเภทํ
จตฺตาริ อธิกรณานิ วิวาทาธิกรณํ อนุวาทาธิกรณํ
อาปตฺตาธิกรณํ กิจฺจาธิกรณํ อิมานิ จตฺตาริ อธิกรณานิ
อิเมสํ จตุนฺนํ อธิกรณานํ กติ อุกฺโกฏา อิเมสํ จตุนฺนํ
อธิกรณานํ ทส อุกฺโกฏา วิวาทาธิกรณสฺส เทฺว อุกฺโกฏา
อนุวาทาธิกรณสฺส จตฺตาโร อุกฺโกฏา อาปตฺตาธิกรณสฺส ตโย
อุกฺโกฏา กิจฺจาธิกรณสฺส เอโก อุกฺโกโฏ อิเมสํ จตุนฺนํ
อธิกรณานํ อิเม ทส อุกฺโกฏา วิวาทาธิกรณํ อุกฺโกเฏนฺโต
กติ สมเถ อุกฺโกเฏติ อนุวาทาธิกรณํ อุกฺโกเฏนฺโต กติ สมเถ
อุกฺโกเฏติ อาปตฺตาธิกรณํ อุกฺโกเฏนฺโต กติ สมเถ อุกฺโกเฏติ
กิจฺจาธิกรณํ อุกฺโกเฏนฺโต กติ สมเถ อุกฺโกเฏติ วิวาทาธิกรณํ
อุกฺโกเฏนฺโต เทฺว สมเถ อุกฺโกเฏติ อนุวาทาธิกรณํ อุกฺโกเฏนฺโต
จตฺตาโร สมเถ อุกฺโกเฏติ อาปตฺตาธิกรณํ อุกฺโกเฏนฺโต ตโย
สมเถ อุกฺโกเฏติ กิจฺจาธิกรณํ อุกฺโกเฏนฺโต เอกํ สมถํ
อุกฺโกเฏติ
กติ อุกฺโกฏา กตีหากาเรหิ อุกฺโกฏนํ ปสวติ
กตีหงฺเคหิ สมนฺนาคโต ปุคฺคโล อธิกรณํ อุกฺโกเฏติ กติ ปุคฺคลา
อธิกรณํ อุกฺโกเฏนฺตา อาปตฺตึ อาปชฺชนฺติ ทฺวาทส อุกฺโกฏา
ทสหากาเรหิ อุกฺโกฏนํ ปสวติ จตูหงฺเคหิ สมนฺนาคโต ปุคฺคโล


อธิกรณํ อุกฺโกเฏติ จตฺตาโร ปุคฺคลา อธิกรณํ อุกฺโกเฏนฺตา
อาปตฺตึ อาปชฺชนฺติ กตเม ทฺวาทส อุกฺโกฏา อกตํ กมฺมํ
ทุกฺกฏํ กมฺมํ ปุน กาตพฺพํ กมฺมํ อนีหตํ ทุนฺนีหตํ ปุน นีหนิตพฺพํ
อวินิจฺฉิตํ ทุวินิจฺฉิตํ ปุน วินิจฺฉิตพฺพํ อวูปสนฺตํ ทุวูปสนฺตํ ปุน
วูปสเมตพฺพนฺติ อิเม ทฺวาทส อุกฺโกฏา กตเมหิ ทสหากาเรหิ
อุกฺโกฏนํ ปสวติ ตตฺถชาตกํ อธิกรณํ อุกฺโกเฏติ ตตฺถชาตกํ
วูปสนฺตํ อธิกรณํ อุกฺโกเฏติ อนฺตรามคฺเค อธิกรณํ อุกฺโกเฏติ
อนฺตรามคฺเค วูปสนฺตํ อธิกรณํ อุกฺโกเฏติ ตตฺถ คตํ อธิกรณํ
อุกฺโกเฏติ ตตฺถ คตํ วูปสนฺตํ อธิกรณํ อุกฺโกเฏติ สติวินยํ
อุกฺโกเฏติ อมูฬฺหวินยํ อุกฺโกเฏติ ตสฺสปาปิยสิกํ อุกฺโกเฏติ
ติณวตฺถารกํ อุกฺโกเฏติ อิเมหิ ทสหากาเรหิ อุกฺโกฏนํ ปสวติ
กตเมหิ จตูหงฺเคหิ สมนฺนาคโต ปุคฺคโล อธิกรณํ อุกฺโกเฏติ
ฉนฺทาคตึ คจฺฉนฺโต อธิกรณํ อุกฺโกเฏติ โทสาคตึ เป
โมหาคตึ ภยาคตึ คจฺฉนฺโต อธิกรณํ อุกฺโกเฏติ อิเมหิ
จตูหงฺเคหิ สมนฺนาคโต ปุคฺคโล อธิกรณํ อุกฺโกเฏติ กตเม
จตฺตาโร ปุคฺคลา อธิกรณํ อุกฺโกเฏนฺตา อาปตฺตึ อาปชฺชนฺติ
ตทหุปสมฺปนฺโน อุกฺโกเฏติ อุกฺโกฏนกํ ปาจิตฺติยํ อาคนฺตุโก
อุกฺโกเฏติ อุกฺโกฏนกํ ปาจิตฺติยํ การโก อุกฺโกเฏติ อุกฺโกฏนกํ
ปาจิตฺติยํ ฉนฺททายโก อุกฺโกเฏติ อุกฺโกฏนกํ ปาจิตฺติยํ
อิเม จตฺตาโร ปุคฺคลา อธิกรณํ อุกฺโกเฏนฺตา อาปตฺตึ อาปชฺชนฺติ


วิวาทาธิกรณํ กึนิทานํ กึสมุทยํ กึชาติกํ กึปภวํ
กึสมฺภารํ กึสมุฏฺฐานํ อนุวาทาธิกรณํ กึนิทานํ กึสมุทยํ
กึชาติกํ กึปภวํ กึสมฺภารํ กึสมุฏฺฐานํ อาปตฺตาธิกรณํ
กึนิทานํ กึสมุทยํ กึชาติกํ กึปภวํ กึสมฺภารํ กึสมุฏฺฐานํ
กิจฺจาธิกรณํ กึนิทานํ กึสมุทยํ กึชาติกํ กึปภวํ กึสมฺภารํ
กึสมุฏฺฐานํ วิวาทาธิกรณํ วิวาทนิทานํ วิวาทสมุทยํ วิวาทชาติกํ
วิวาทปฺปภวํ วิวาทสมฺภารํ วิวาทสมุฏฺฐานํ อนุวาทาธิกรณํ
อนุวาทนิทานํ อนุวาทสมุทยํ อนุวาทชาติกํ อนุวาทปฺปภวํ
อนุวาทสมฺภารํ อนุวาทสมุฏฺฐานํ อาปตฺตาธิกรณํ
อาปตฺตินิทานํ อาปตฺติสมุทยํ อาปตฺติชาติกํ อาปตฺติปฺปภวํ
อาปตฺติสมฺภารํ อาปตฺติสมุฏฺฐานํ กิจฺจาธิกรณํ กิจฺจนิทานํ
กิจฺจสมุทยํ กิจฺจชาติกํ กิจฺจปฺปภวํ กิจฺจสมฺภารํ กิจฺจสมุฏฺฐานํ
วิวาทาธิกรณํ กึนิทานํ กึสมุทยํ กึชาติกํ กึปภวํ
กึสมฺภารํ กึสมุฏฺฐานํ อนุวาทาธิกรณํ เป อาปตฺตาธิกรณํ
กิจฺจาธิกรณํ กึนิทานํ กึสมุทยํ กึชาติกํ กึปภวํ กึสมฺภารํ
กึสมุฏฺฐานํ วิวาทาธิกรณํ เหตุนิทานํ เหตุสมุทยํ เหตุชาติกํ
เหตุปฺปภวํ เหตุสมฺภารํ เหตุสมุฏฺฐานํ อนุวาทาธิกรณํ เป
อาปตฺตาธิกรณํ กิจฺจาธิกรณํ เหตุนิทานํ เหตุสมุทยํ เหตุชาติกํ
เหตุปฺปภวํ เหตุสมฺภารํ เหตุสมุฏฺฐานํ วิวาทาธิกรณํ
กึนิทานํ กึสมุทยํ กึชาติกํ กึปภวํ กึสมฺภารํ กึสมุฏฺฐานํ



อนุวาทาธิกรณํ เป อาปตฺตาธิกรณํ กิจฺจาธิกรณํ กึนิทานํ
กึสมุทยํ กึชาติกํ กึปภวํ กึสมฺภารํ กึสมุฏฺฐานํ วิวาทาธิกรณํ
ปจฺจยนิทานํ ปจฺจยสมุทยํ ปจฺจยชาติกํ ปจฺจยปฺปภวํ
ปจฺจยสมฺภารํ ปจฺจยสมุฏฺฐานํ อนุวาทาธิกรณํ เป
อาปตฺตาธิกรณํ กิจฺจาธิกรณํ ปจฺจยนิทานํ ปจฺจยสมุทยํ ปจฺจยชาติกํ
ปจฺจยปฺปภวํ ปจฺจยสมฺภารํ ปจฺจยสมุฏฺฐานํ
จตุนฺนํ อธิกรณานํ กติ มูลานิ กติ สมุฏฺฐานา
จตุนฺนํ อธิกรณานํ เตตฺตึส มูลานิ เตตฺตึส สมุฏฺฐานา จตุนฺนํ
อธิกรณานํ กตมานิ เตตฺตึส มูลานิ วิวาทาธิกรณสฺส ทฺวาทส
มูลานิ อนุวาทาธิกรณสฺส จุทฺทส มูลานิ อาปตฺตาธิกรณสฺส ฉ
มูลานิ กิจฺจาธิกรณสฺส เอกํ มูลํ สงฺโฆ จตุนฺนํ อธิกรณานํ
อิมานิ เตตฺตึส มูลานิ จตุนฺนํ อธิกรณานํ กตเม เตตฺตึส
สมุฏฺฐานา วิวาทาธิกรณสฺส อฏฺฐารส เภทกรวตฺถูนิ สมุฏฺฐานา
อนุวาทาธิกรณสฺส จตสฺโส วิปตฺติโย สมุฏฺฐานา อาปตฺตาธิกรณสฺส
สตฺต อาปตฺติกฺขนฺธา สมุฏฺฐานา กิจฺจาธิกรณสฺส
จตฺตาริ กมฺมานิ สมุฏฺฐานา จตุนฺนํ อธิกรณานํ อิเม เตตฺตึส
สมุฏฺฐานา
วิวาทาธิกรณํ อาปตฺตานาปตฺตีติ วิวาทาธิกรณํ น
อาปตฺติ กึ ปน วิวาทาธิกรณปจฺจยา อาปตฺตึ อาปชฺเชยฺยาติ
อาม วิวาทาธิกรณปจฺจยา อาปตฺตึ อาปชฺเชยฺย


วิวาทาธิกรณปจฺจยา กติ อาปตฺติโย อาปชฺชติ วิวาทาธิกรณปจฺจยา
เทฺว อาปตฺติโย อาปชฺชติ อุปสมฺปนฺนํ โอมสติ อาปตฺติ
ปาจิตฺติยสฺส อนุปสมฺปนฺนํ โอมสติ อาปตฺติ ทุกฺกฏสฺส
วิวาทาธิกรณปจฺจยา อิมา เทฺว อาปตฺติโย อาปชฺชติ ตา
อาปตฺติโย จตุนฺนํ วิปตฺตีนํ กติ วิปตฺติโย ภชนฺติ จตุนฺนํ
อธิกรณานํ กตมํ อธิกรณํ สตฺตนฺนํ อาปตฺติกฺขนฺธานํ กตีหิ
อาปตฺติกฺขนฺเธหิ สงฺคหิตา ฉนฺนํ อาปตฺติสมุฏฺฐานานํ กตีหิ
สมุฏฺฐาเนหิ สมุฏฺฐหนฺติ กตีหิ อธิกรเณหิ กตีสุ ฐาเนสุ กตีหิ
สมเถหิ สมฺมนฺติ ตา อาปตฺติโย จตุนฺนํ วิปตฺตีนํ เอกํ วิปตฺตึ
ภชนฺติ อาจารวิปตฺตึ จตุนฺนํ อธิกรณานํ อาปตฺตาธิกรณํ
สตฺตนฺนํ อาปตฺติกฺขนฺธานํ ทฺวีหิ อาปตฺติกฺขนฺเธหิ สงฺคหิตา สิยา
ปาจิตฺติยาปตฺติกฺขนฺเธน สิยา ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ
ตีหิ สมุฏฺฐาเนหิ สมุฏฺฐหนฺติ เอเกน อธิกรเณน
กิจฺจาธิกรเณน ตีสุ ฐาเนสุ สงฺฆมชฺเฌ คณมชฺเฌ ปุคฺคลสฺส
สนฺติเก ตีหิ สมเถหิ สมฺมนฺติ สิยา สมฺมุขาวินเยน จ ปฏิญฺญาตกรเณน
จ สิยา สมฺมุขาวินเยน จ ติณวตฺถารเกน จ
อนุวาทาธิกรณํ อาปตฺตานาปตฺตีติ อนุวาทาธิกรณํ
น อาปตฺติ กึ ปน อนุวาทาธิกรณปจฺจยา อาปตฺตึ อาปชฺเชยฺยาติ
อาม อนุวาทาธิกรณปจฺจยา อาปตฺตึ อาปชฺเชยฺย อนุวาทาธิกรณปจฺจยา
กติ อาปตฺติโย อาปชฺชติ อนุวาทาธิกรณปจฺจยา



ติสฺโส อาปตฺติโย อาปชฺชติ ภิกฺขุํ อมูลเกน ปาราชิเกน ธมฺเมน
อนุทฺธํเสติ อาปตฺติ สงฺฆาทิเสสสฺส อมูลเกน สงฺฆาทิเสเสน
อนุทฺธํเสติ อาปตฺติ ปาจิตฺติยสฺส อมูลิกาย อาจารวิปตฺติยา
อนุทฺธํเสติ อาปตฺติ ทุกฺกฏสฺส อนุวาทาธิกรณปจฺจยา อิมา
ติสฺโส อาปตฺติโย อาปชฺชติ ตา อาปตฺติโย จตุนฺนํ วิปตฺตีนํ
กติ วิปตฺติโย ภชนฺติ จตุนฺนํ อธิกรณานํ กตมํ อธิกรณํ
สตฺตนฺนํ อาปตฺติกฺขนฺธานํ กตีหิ อาปตฺติกฺขนฺเธหิ สงฺคหิตา ฉนฺนํ
อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐหนฺติ กตีหิ
อธิกรเณหิ กตีสุ ฐาเนสุ กตีหิ สมเถหิ สมฺมนฺติ ตา
อาปตฺติโย จตุนฺนํ วิปตฺตีนํ เทฺว วิปตฺติโย ภชนฺติ สิยา
สีลวิปตฺตึ สิยา อาจารวิปตฺตึ จตุนฺนํ อธิกรณานํ อาปตฺตาธิกรณํ
สตฺตนฺนํ อาปตฺติกฺขนฺธานํ ตีหิ อาปตฺติกฺขนฺเธหิ สงฺคหิตา สิยา
สงฺฆาทิเสสาปตฺติกฺขนฺเธน สิยา ปาจิตฺติยาปตฺติกฺขนฺเธน สิยา
ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ ตีหิ สมุฏฺฐาเนหิ
สมุฏฺฐหนฺติ ยา สา อาปตฺติ ครุกา สา อาปตฺติ เอเกน
อธิกรเณน กิจฺจาธิกรเณน เอกมฺหิ ฐาเน สงฺฆมชฺเฌ ทฺวีหิ
สมเถหิ สมฺมติ สมฺมุขาวินเยน จ ปฏิญฺญาตกรเณน จ ยา ตา
อาปตฺติโย ลหุกา ตา อาปตฺติโย เอเกน อธิกรเณน กิจฺจาธิกรเณน
ตีสุ ฐาเนสุ สงฺฆมชฺเฌ คณมชฺเฌ ปุคฺคลสฺส สนฺติเก
ตีหิ สมเถหิ สมฺมนฺติ สิยา สมฺมุขาวินเยน จ ปฏิญฺญาตกรเณน



จ สิยา สมฺมุขาวินเยน จ ติณวตฺถารเกน จ
อาปตฺตาธิกรณํ อาปตฺตานาปตฺตีติ อาปตฺตาธิกรณํ น
อาปตฺติ กึ ปน อาปตฺตาธิกรณปจฺจยา อาปตฺตึ อาปชฺเชยฺยาติ
อาม อาปตฺตาธิกรณปจฺจยา อาปตฺตึ อาปชฺเชยฺย อาปตฺตาธิกรณปจฺจยา
กติ อาปตฺติโย อาปชฺชติ อาปตฺตาธิกรณปจฺจยา
จตสฺโส อาปตฺติโย อาปชฺชติ ภิกฺขุนี ชานํ ปาราชิกํ ธมฺมํ
อชฺฌาปนฺนํ ปฏิจฺฉาเทติ อาปตฺติ ปาราชิกสฺส เวมติกา
ปฏิจฺฉาเทติ อาปตฺติ ถุลฺลจฺจยสฺส ภิกฺขุ สงฺฆาทิเสสํ ปฏิจฺฉาเทติ
อาปตฺติ ปาจิตฺติยสฺส อาจารวิปตฺตึ ปฏิจฺฉาเทติ อาปตฺติ
ทุกฺกฏสฺส อาปตฺตาธิกรณปจฺจยา อิมา จตสฺโส อาปตฺติโย
อาปชฺชติ ตา อาปตฺติโย จตุนฺนํ วิปตฺตีนํ กติ วิปตฺติโย
ภชนฺติ จตุนฺนํ อธิกรณานํ กตมํ อธิกรณํ สตฺตนฺนํ อาปตฺติกฺขนฺธานํ
กตีหิ อาปตฺติกฺขนฺเธหิ สงฺคหิตา ฉนฺนํ อาปตฺติสมุฏฺฐานานํ
กตีหิ สมุฏฺฐาเนหิ สมุฏฺฐหนฺติ กตีหิ อธิกรเณหิ กตีสุ ฐาเนสุ
กตีหิ สมเถหิ สมฺมนฺติ ตา อาปตฺติโย จตุนฺนํ วิปตฺตีนํ เทฺว
วิปตฺติโย ภชนฺติ สิยา สีลวิปตฺตึ สิยา อาจารวิปตฺตึ จตุนฺนํ
อธิกรณานํ อาปตฺตาธิกรณํ สตฺตนฺนํ อาปตฺติกฺขนฺธานํ จตูหิ
อาปตฺติกฺขนฺเธหิ สงฺคหิตา สิยา ปาราชิกาปตฺติกฺขนฺเธน สิยา
ถุลฺลจฺจยาปตฺติกฺขนฺเธน สิยา ปาจิตฺติยาปตฺติกฺขนฺเธน สิยา
ทุกฺกฏาปตฺติกฺขนฺเธน ฉนฺนํ อาปตฺติสมุฏฺฐานานํ เอเกน สมุฏฺฐาเนน



สมุฏฺฐหนฺติ กายโต จ วาจโต จ จิตฺตโต จ สมุฏฺฐหนฺติ
ยา สา อาปตฺติ อนวเสสา สา อาปตฺติ น กตเมน อธิกรเณน
น กตมมฺหิ ฐาเน น กตเมน สมเถน สมฺมติ ยา ตา อาปตฺติโย
ลหุกา ตา อาปตฺติโย เอเกน อธิกรเณน กิจฺจาธิกรเณน ตีสุ
ฐาเนสุ สงฺฆมชฺเฌ คณมชฺเฌ ปุคฺคลสฺส สนฺติเก ตีหิ สมเถหิ
สมฺมนฺติ สิยา สมฺมุขาวินเยน จ ปฏิญฺญาตกรเณน จ สิยา
สมฺมุขาวินเยน จ ติณวตฺถารเกน จ
กิจฺจาธิกรณํ อาปตฺตานาปตฺตีติ กิจฺจาธิกรณํ น
อาปตฺติ กึ ปน กิจฺจาธิกรณปจฺจยา อาปตฺตึ อาปชฺเชยฺยาติ
อาม กิจฺจาธิกรณปจฺจยา อาปตฺตึ อาปชฺเชยฺย กิจฺจาธิกรณปจฺจยา
กติ อาปตฺติโย อาปชฺชติ กิจฺจาธิกรณปจฺจยา ปญฺจ
อาปตฺติโย อาปชฺชติ อุกฺขิตฺตานุวตฺติกา ภิกฺขุนี ยาวตติยํ
สมนุภาสนาย นปฺปฏินิสฺสชฺชติ ญตฺติยา ทุกฺกฏํ ทฺวีหิ กมฺมวาจาหิ
ถุลฺลจฺจยา กมฺมวาจาปริโยสาเน อาปตฺติ ปาราชิกสฺส เภทกานุวตฺตกา
ภิกฺขู ยาวตติยํ สมนุภาสนาย นปฺปฏินิสฺสชฺชนฺติ อาปตฺติ
สงฺฆาทิเสสสฺส ปาปิกาย ทิฏฺฐิยา ยาวตติยํ สมนุภาสนาย
นปฺปฏินิสฺสชฺชนฺติ อาปตฺติ ปาจิตฺติยสฺส กิจฺจาธิกรณปจฺจยา
อิมา ปญฺจ อาปตฺติโย อาปชฺชติ ตา อาปตฺติโย จตุนฺนํ วิปตฺตีนํ
กติ วิปตฺติโย ภชนฺติ จตุนฺนํ อธิกรณานํ กตมํ อธิกรณํ
สตฺตนฺนํ อาปตฺติกฺขนฺธานํ กตีหิ อาปตฺติกฺขนฺเธหิ สงฺคหิตา ฉนฺนํ



อาปตฺติสมุฏฺฐานานํ กตีหิ สมุฏฺฐาเนหิ สมุฏฺฐหนฺติ กตีหิ อธิกรเณหิ
กตีสุ ฐาเนสุ กตีหิ สมเถหิ สมฺมนฺติ ตา อาปตฺติโย จตุนฺนํ
วิปตฺตีนํ เทฺว วิปตฺติโย ภชนฺติ สิยา สีลวิปตฺตึ สิยา อาจารวิปตฺตึ
จตุนฺนํ อธิกรณานํ อาปตฺตาธิกรณํ สตฺตนฺนํ อาปตฺติกฺขนฺธานํ
ปญฺจหิ อาปตฺติกฺขนฺเธหิ สงฺคหิตา สิยา ปาราชิกาปตฺติกฺขนฺเธน
สิยา สงฺฆาทิเสสาปตฺติกฺขนฺเธน สิยา ถุลฺลจฺจยาปตฺติกฺขนฺเธน
สิยา ปาจิตฺติยาปตฺติกฺขนฺเธน สิยา ทุกฺกฏาปตฺติกฺขนฺเธน
ฉนฺนํ อาปตฺติสมุฏฺฐานานํ เอเกน สมุฏฺฐาเนน สมุฏฺฐหนฺติ กายโต
จ วาจโต จ จิตฺตโต จ สมุฏฺฐหนฺติ ยา สา อาปตฺติ
อนวเสสา สา อาปตฺติ น กตเมน อธิกรเณน น กตมมฺหิ
ฐาเน น กตเมน สมเถน สมฺมติ ยา สา อาปตฺติ ครุกา สา
อาปตฺติ เอเกน อธิกรเณน กิจฺจาธิกรเณน เอกมฺหิ ฐาเน
สงฺฆมชฺเฌ ทฺวีหิ สมเถหิ สมฺมติ สมฺมุขาวินเยน จ ปฏิญฺญาตกรเณน
จ ยา ตา อาปตฺติโย ลหุกา ตา อาปตฺติโย เอเกน
อธิกรเณน กิจฺจาธิกรเณน ตีสุ ฐาเนสุ สงฺฆมชฺเฌ คณมชฺเฌ
ปุคฺคลสฺส สนฺติเก ตีหิ สมเถหิ สมฺมนฺติ สิยา สมฺมุขาวินเยน จ
ปฏิญฺญาตกรเณน จ สิยา สมฺมุขาวินเยน จ ติณวตฺถารเกน จ
วิวาทาธิกรณํ โหติ อนุวาทาธิกรณํ โหติ อาปตฺตาธิกรณํ
โหติ กิจฺจาธิกรณํ วิวาทาธิกรณํ น โหติ อนุวาทาธิกรณํ
น โหติ อาปตฺตาธิกรณํ น โหติ กิจฺจาธิกรณํ


อปิจ วิวาทาธิกรณปจฺจยา โหติ อนุวาทาธิกรณํ โหติ อาปตฺตาธิกรณํ
โหติ กิจฺจาธิกรณํ ยถา กถํ วิย อิธ ภิกฺขู
วิวทนฺติ ธมฺโมติ วา อธมฺโมติ วา เป ทุฏฺฐุลฺลา อาปตฺตีติ
วา อทุฏฺฐุลฺลา อาปตฺตีติ วา ยํ ตตฺถ ภณฺฑนํ กลโห
วิคฺคโห วิวาโท นานาวาโท อญฺญถาวาโท วิปจฺจตาย โวหาโร
เมธกํ อิทํ วุจฺจติ วิวาทาธิกรณํ วิวาทาธิกรเณ สงฺโฆ
วิวทติ วิวาทาธิกรณํ วิวทมาโน อนุวทติ อนุวาทาธิกรณํ
อนุวทมาโน อาปตฺตึ อาปชฺชติ อาปตฺตาธิกรณํ ตาย
อาปตฺติยา สงฺโฆ กมฺมํ กโรติ กิจฺจาธิกรณํ เอวํ
วิวาทาธิกรณปจฺจยา โหติ อนุวาทาธิกรณํ โหติ อาปตฺตาธิกรณํ
โหติ กิจฺจาธิกรณํ
อนุวาทาธิกรณํ โหติ อาปตฺตาธิกรณํ โหติ
กิจฺจาธิกรณํ โหติ วิวาทาธิกรณํ อนุวาทาธิกรณํ น โหติ
อาปตฺตาธิกรณํ น โหติ กิจฺจาธิกรณํ น โหติ วิวาทาธิกรณํ
อปิจ อนุวาทาธิกรณปจฺจยา โหติ อาปตฺตาธิกรณํ โหติ
กิจฺจาธิกรณํ โหติ วิวาทาธิกรณํ ยถา กถํ วิย อิธ ภิกฺขู ภิกฺขุํ
อนุวทนฺติ สีลวิปตฺติยา วา อาจารวิปตฺติยา วา ทิฏฺฐิวิปตฺติยา วา
อาชีววิปตฺติยา วา โย ตตฺถ อนุวาโท อนุวทนา อนุลฺลปนา อนุภณนา
อนุสมฺปวงฺกตา อพฺภุสฺสหนตา อนุพลปฺปทานํ อิทํ วุจฺจติ
อนุวาทาธิกรณํ อนุวาทาธิกรเณ สงฺโฆ วิวทติ วิวาทาธิกรณํ


วิวทมาโน อนุวทติ อนุวาทาธิกรณํ อนุวทมาโน อาปตฺตึ
อาปชฺชติ อาปตฺตาธิกรณํ ตาย อาปตฺติยา สงฺโฆ กมฺมํ กโรติ
กิจฺจาธิกรณํ เอวํ อนุวาทาธิกรณปจฺจยา โหติ อาปตฺตาธิกรณํ
โหติ กิจฺจาธิกรณํ โหติ วิวาทาธิกรณํ
อาปตฺตาธิกรณํ โหติ กิจฺจาธิกรณํ โหติ
วิวาทาธิกรณํ โหติ อนุวาทาธิกรณํ อาปตฺตาธิกรณํ น โหติ
กิจฺจาธิกรณํ น โหติ วิวาทาธิกรณํ น โหติ อนุวาทาธิกรณํ
อปิจ อาปตฺตาธิกรณปจฺจยา โหติ กิจฺจาธิกรณํ โหติ
วิวาทาธิกรณํ โหติ อนุวาทาธิกรณํ ยถา กถํ วิย ปญฺจปิ
อาปตฺติกฺขนฺธา อาปตฺตาธิกรณํ สตฺตปิ อาปตฺติกฺขนฺธา อาปตฺตาธิกรณํ
อิทํ วุจฺจติ อาปตฺตาธิกรณํ อาปตฺตาธิกรเณ สงฺโฆ
วิวทติ วิวาทาธิกรณํ วิวทมาโน อนุวทติ อนุวาทาธิกรณํ
อนุวทมาโน อาปตฺตึ อาปชฺชติ อาปตฺตาธิกรณํ ตาย
อาปตฺติยา สงฺโฆ กมฺมํ กโรติ กิจฺจาธิกรณํ เอวํ
อาปตฺตาธิกรณปจฺจยา โหติ กิจฺจาธิกรณํ โหติ วิวาทาธิกรณํ
โหติ อนุวาทาธิกรณํ
กิจฺจาธิกรณํ โหติ วิวาทาธิกรณํ โหติ อนุวาทาธิกรณํ
โหติ อาปตฺตาธิกรณํ กิจฺจาธิกรณํ น โหติ วิวาทาธิกรณํ
น โหติ อนุวาทาธิกรณํ น โหติ อาปตฺตาธิกรณํ อปิจ
กิจฺจาธิกรณปจฺจยา โหติ วิวาทาธิกรณํ โหติ อนุวาทาธิกรณํ


โหติ อาปตฺตาธิกรณํ ยถา กถํ วิย ยา สงฺฆสฺส
กิจฺจยตา กรณียตา อปโลกนกมฺมํ ญตฺติกมฺมํ ญตฺติทุติยกมฺมํ
ญตฺติจตุตฺถกมฺมํ อิทํ วุจฺจติ กิจฺจาธิกรณํ กิจฺจาธิกรเณ
สงฺโฆ วิวทติ วิวาทาธิกรณํ วิวทมาโน อนุวทติ
อนุวาทาธิกรณํ อนุวทมาโน อาปตฺตึ อาปชฺชติ อาปตฺตาธิกรณํ
ตาย อาปตฺติยา สงฺโฆ กมฺมํ กโรติ กิจฺจาธิกรณํ
เอวํ กิจฺจาธิกรณปจฺจยา โหติ วิวาทาธิกรณํ โหติ อนุวาทาธิกรณํ
โหติ อาปตฺตาธิกรณํ
ยตฺถ สติวินโย ตตฺถ สมฺมุขาวินโย ยตฺถ สมฺมุขาวินโย
ตตฺถ สติวินโย ยตฺถ อมูฬฺหวินโย ตตฺถ สมฺมุขาวินโย
ยตฺถ สมฺมุขาวินโย ตตฺถ อมูฬฺหวินโย ยตฺถ
ปฏิญฺญาตกรณํ ตตฺถ สมฺมุขาวินโย ยตฺถ สมฺมุขาวินโย
ตตฺถ ปฏิญฺญาตกรณํ ยตฺถ เยภุยฺยสิกา ตตฺถ สมฺมุขาวินโย
ยตฺถ สมฺมุขาวินโย ตตฺถ เยภุยฺยสิกา ยตฺถ ตสฺสปาปิยสิกา
ตตฺถ สมฺมุขาวินโย ยตฺถ สมฺมุขาวินโย ตตฺถ ตสฺสปาปิยสิกา
ยตฺถ ติณวตฺถารโก ตตฺถ สมฺมุขาวินโย ยตฺถ สมฺมุขาวินโย
ตตฺถ ติณวตฺถารโก
ยสฺมึ สมเย สมฺมุขาวินเยน จ สติวินเยน จ อธิกรณํ
วูปสมฺมติ ยตฺถ สติวินโย ตตฺถ สมฺมุขาวินโย ยตฺถ
สมฺมุขาวินโย ตตฺถ สติวินโย น ตตฺถ อมูฬฺหวินโย น


ตตฺถ ปฏิญฺญาตกรณํ น ตตฺถ เยภุยฺยสิกา น ตตฺถ ตสฺสปาปิยสิกา
น ตตฺถ ติณวตฺถารโก ยสฺมึ สมเย สมฺมุขาวินเยน จ
อมูฬฺหวินเยน จ เป สมฺมุขาวินเยน จ ปฏิญฺญาตกรเณน
จ เป สมฺมุขาวินเยน จ เยภุยฺยสิกาย จ เป สมฺมุขาวินเยน
จ ตสฺสปาปิยสิกาย จ เป สมฺมุขาวินเยน จ
ติณวตฺถารเกน จ อธิกรณํ วูปสมฺมติ ยตฺถ ติณวตฺถารโก
ตตฺถ สมฺมุขาวินโย ยตฺถ สมฺมุขาวินโย ตตฺถ ติณวตฺถารโก
น ตตฺถ สติวินโย น ตตฺถ อมูฬฺหวินโย น ตตฺถ ปฏิญฺญาตกรณํ
น ตตฺถ เยภุยฺยสิกา น ตตฺถ ตสฺสปาปิยสิกา
สมฺมุขาวินโยติ วา สติวินโยติ วา อิเม ธมฺมา
สํสฏฺฐา อุทาหุ วิสํสฏฺฐา ลพฺภา จ ปนิเมสํ ธมฺมานํ วินิพฺภุชิตฺวา
วินิพฺภุชิตฺวา นานากรณํ ปญฺญาเปตุํ สมฺมุขาวินโยติ วา
อมูฬฺหวินโยติ วา เป สมฺมุขาวินโยติ วา ปฏิญฺญาตกรณนฺติ
วา สมฺมุขาวินโยติ วา เยภุยฺยสิกาติ วา สมฺมุขาวินโยติ
วา ตสฺสปาปิยสิกาติ วา สมฺมุขาวินโยติ วา ติณวตฺถารโกติ
วา อิเม ธมฺมา สํสฏฺฐา อุทาหุ วิสํสฏฺฐา ลพฺภา จ ปนิเมสํ
ธมฺมานํ วินิพฺภุชิตฺวา วินิพฺภุชิตฺวา นานากรณํ ปญฺญาเปตุํ
สมฺมุขาวินโยติ วา สติวินโยติ วา อิเม ธมฺมา สํสฏฺฐา
โน วิสํสฏฺฐา น จ ลพฺภา อิเมสํ ธมฺมานํ วินิพฺภุชิตฺวา
วินิพฺภุชิตฺวา นานากรณํ ปญฺญาเปตุํ สมฺมุขาวินโยติ วา


อมูฬฺหวินโยติ วา เป สมฺมุขาวินโยติ วา ปฏิญฺญาตกรณนฺติ
วา สมฺมุขาวินโยติ วา เยภุยฺยสิกาติ วา สมฺมุขาวินโยติ
วา ตสฺสปาปิยสิกาติ วา สมฺมุขาวินโยติ วา ติณวตฺถารโกติ
วา อิเม ธมฺมา สํสฏฺฐา โน วิสํสฏฺฐา น จ ลพฺภา
อิเมสํ ธมฺมานํ วินิพฺภุชิตฺวา วินิพฺภุชิตฺวา นานากรณํ ปญฺญาเปตุํ
สมฺมุขาวินโย กึนิทาโน กึสมุทโย กึชาติโก
กึปภโว กึสมฺภาโร กึสมุฏฺฐาโน สติวินโย เป
อมูฬฺหวินโย ปฏิญฺญาตกรณํ เยภุยฺยสิกา ตสฺสปาปิยสิกา
ติณวตฺถารโก กึนิทาโน กึสมุทโย กึชาติโก กึปภโว
กึสมฺภาโร กึสมุฏฺฐาโน สมฺมุขาวินโย นิทานนิทาโน นิทานสมุทโย
นิทานชาติโก นิทานปฺปภโว นิทานสมฺภาโร
นิทานสมุฏฺฐาโน สติวินโย เป อมูฬฺหวินโย ปฏิญฺญาตกรณํ
เยภุยฺยสิกา ตสฺสปาปิยสิกา ติณวตฺถารโก นิทานนิทาโน
นิทานสมุทโย นิทานชาติโก นิทานปฺปภโว
นิทานสมฺภาโร นิทานสมุฏฺฐาโน สมฺมุขาวินโย กึนิทาโน
กึสมุทโย กึชาติโก กึปภโว กึสมฺภาโร กึสมุฏฺฐาโน
สติวินโย เป อมูฬฺหวินโย ปฏิญฺญาตกรณํ เยภุยฺยสิกา
ตสฺสปาปิยสิกา ติณวตฺถารโก กึนิทาโน กึสมุทโย กึชาติโก
กึปภโว กึสมฺภาโร กึสมุฏฺฐาโน สมฺมุขาวินโย เหตุนิทาโน
เหตุสมุทโย เหตุชาติโก เหตุปฺปภโว เหตุสมฺภาโร


เหตุสมุฏฺฐาโน สติวินโย เป อมูฬฺหวินโย ปฏิญฺญาตกรณํ
เยภุยฺยสิกา ตสฺสปาปิยสิกา ติณวตฺถารโก เหตุนิทาโน เหตุสมุทโย
เหตุชาติโก เหตุปฺปภโว เหตุสมฺภาโร เหตุสมุฏฺฐาโน
สมฺมุขาวินโย กึนิทาโน กึสมุทโย กึชาติโก
กึปภโว กึสมฺภาโร กึสมุฏฺฐาโน สติวินโย เป
อมูฬฺหวินโย ปฏิญฺญาตกรณํ เยภุยฺยสิกา ตสฺสปาปิยสิกา
ติณวตฺถารโก กึนิทาโน กึสมุทโย กึชาติโก กึปภโว
กึสมฺภาโร กึสมุฏฺฐาโน สมฺมุขาวินโย ปจฺจยนิทาโน ปจฺจยสมุทโย
ปจฺจยชาติโก ปจฺจยปฺปภโว ปจฺจยสมฺภาโร
ปจฺจยสมุฏฺฐาโน สติวินโย เป อมูฬฺหวินโย ปฏิญฺญาตกรณํ
เยภุยฺยสิกา ตสฺสปาปิยสิกา ติณวตฺถารโก ปจฺจยนิทาโน
ปจฺจยสมุทโย ปจฺจยชาติโก ปจฺจยปฺปภโว ปจฺจยสมฺภาโร
ปจฺจยสมุฏฺฐาโน
สตฺตนฺนํ สมถานํ กติ มูลานิ กติ สมุฏฺฐานา
สตฺตนฺนํ สมถานํ ฉพฺพีส มูลานิ ฉตฺตึส สมุฏฺฐานา สตฺตนฺนํ
สมถานํ กตมานิ ฉพฺพีส มูลานิ สมฺมุขาวินยสฺส จตฺตาริ
มูลานิ สงฺฆสมฺมุขตา ธมฺมสมฺมุขตา วินยสมฺมุขตา ปุคฺคลสมฺมุขตา
สติวินยสฺส จตฺตาริ มูลานิ อมูฬฺหวินยสฺส จตฺตาริ
มูลานิ ปฏิญฺญาตกรณสฺส เทฺว มูลานิโย จ เทเสติ
ยสฺส จ เทเสติ เยภุยฺยสิกาย จตฺตาริ มูลานิ ตสฺสปาปิยสิกาย


จตฺตาริ มูลานิ ติณวตฺถารกสฺส จตฺตาริ มูลานิ สงฺฆสมฺมุขตา
ธมฺมสมฺมุขตา วินยสมฺมุขตา ปุคฺคลสมฺมุขตา สตฺตนฺนํ สมถานํ
อิมานิ ฉพฺพีส มูลานิ สตฺตนฺนํ สมถานํ กตเม ฉตฺตึส
สมุฏฺฐานา สติวินยสฺส กมฺมสฺส กิริยา กรณํ อุปคมนํ
อชฺฌูปคมนํ อธิวาสนา อปฺปฏิกฺโกสนา อมุฬฺหวินยสฺส กมฺมสฺส เป
ปฏิญฺญาตกรณสฺส กมฺมสฺส เป เยภุยฺยสิกาย กมฺมสฺส เป
ตสฺสปาปิยสิกาย กมฺมสฺส เป ติณวตฺถารกสฺส กมฺมสฺส กิริยา
กรณํ อุปคมนํ อชฺฌูปคมนํ อธิวาสนา อปฺปฏิโกสนา สตฺตนฺนํ
สมถานํ อิเม ฉตฺตึส สมุฏฺฐานา
สมฺมุขาวินโยติ วา สติวินโยติ วา อิเม ธมฺมา
นานตฺถา นานาพฺยญฺชนา อุทาหุ เอกตฺถา พฺยญฺชนเมว นานํ
สมฺมุขาวินโยติ วา อมูฬฺหวินโยติ วา เป สมฺมุขาวินโยติ วา
ปฏิญฺญาตกรณนฺติ วา สมฺมุขาวินโยติ วา เยภุยฺยสิกาติ วา
สมฺมุขาวินโยติ วา ตสฺสปาปิยสิกาติ วา สมฺมุขาวินโยติ
วา ติณวตฺถารโกติ วา อิเม ธมฺมา นานตฺถา นานาพฺยญฺชนา
อุทาหุ เอกตฺถา พฺยญฺชนเมว นานํ สมฺมุขาวินโยติ วา
สติวินโยติ วา อิเม ธมฺมา นานตฺถา เจว นานาพฺยญฺชนา จ
สมฺมุขาวินโยติ วา อมูฬฺหวินโยติ วา เป สมฺมุขาวินโยติ
วา ปฏิญฺญาตกรณนฺติ วา สมฺมุขาวินโยติ วา เยภุยฺยสิกาติ
วา สมฺมุขาวินโยติ วา ตสฺสปาปิยสิกาติ วา สมฺมุขาวินโยติ


วา ติณวตฺถารโกติ วา อิเม ธมฺมา นานตฺถา เจว
นานาพฺยญฺชนา จ
วิวาโท วิวาทาธิกรณํ วิวาโท โน อธิกรณํ
อธิกรณํ โน วิวาโท อธิกรณญฺเจว วิวาโท จ สิยา วิวาโท
วิวาทาธิกรณํ สิยา วิวาโท โน อธิกรณํ สิยา อธิกรณํ
โน วิวาโท สิยา อธิกรณญฺเจว วิวาโท จ ตตฺถ กตโม
วิวาโท วิวาทาธิกรณํ อิธ ภิกฺขู วิวทนฺติ ธมฺโมติ วา
อธมฺโมติ วา เป ทุฏฺฐุลฺลา อาปตฺตีติ วา อทุฏฺฐุลฺลา
อาปตฺตีติ วา ยํ ตตฺถ ภณฺฑนํ กลโห วิคฺคโห วิวาโท
นานาวาโท อญฺญถาวาโท วิปจฺจตาย โวหาโร เมธกํ อยํ
วิวาโท วิวาทาธิกรณํ ตตฺถ กตโม วิวาโท โน อธิกรณํ
มาตาปิ ปุตฺเตน วิวทติ ปุตฺโตปิ มาตรา วิวทติ ปิตาปิ
ปุตฺเตน วิวทติ ปุตฺโตปิ ปิตรา วิวทติ ภาตาปิ ภาตรา
วิวทติ ภาตาปิ ภคินิยา วิวทติ ภคินีปิ ภาตรา วิวทติ
สหาโยปิ สหาเยน วิวทติ อยํ วิวาโท โน อธิกรณํ ตตฺถ
กตมํ อธิกรณํ โน วิวาโท อนุวาทาธิกรณํ อาปตฺตาธิกรณํ
กิจฺจาธิกรณํ อิทํ อธิกรณํ โน วิวาโท ตตฺถ กตมํ อธิกรณญฺเจว
วิวาโท จ วิวาทาธิกรณํ อธิกรณญฺเจว วิวาโท จ
อนุวาโท อนุวาทาธิกรณํ อนุวาโท โน อธิกรณํ
อธิกรณํ โน อนุวาโท อธิกรณญฺเจว อนุวาโท จ สิยา


อนุวาโท อนุวาทาธิกรณํ สิยา อนุวาโท โน อธิกรณํ สิยา
อธิกรณํ โน อนุวาโท สิยา อธิกรณญฺเจว อนุวาโท จ
ตตฺถ กตโม อนุวาโท อนุวาทาธิกรณํ อิธ ภิกฺขู ภิกฺขุํ
อนุวทนฺติ สีลวิปตฺติยา วา อาจารวิปตฺติยา วา ทิฏฺฐิวิปตฺติยา
วา อาชีววิปตฺติยา วา โย ตตฺถ อนุวาโท อนุวทนา อนุลฺลปนา
อนุภณนา อนุสมฺปวงฺกตา อพฺภุสฺสหนตา อนุพลปฺปทานํ อยํ
อนุวาโท อนุวาทาธิกรณํ ตตฺถ กตโม อนุวาโท โน อธิกรณํ
มาตาปิ ปุตฺตํ อนุวทติ ปุตฺโตปิ มาตรํ อนุวทติ ปิตาปิ
ปุตฺตํ อนุวทติ ปุตฺโตปิ ปิตรํ อนุวทติ ภาตาปิ ภาตรํ
อนุวทติ ภาตาปิ ภคินึ อนุวทติ ภคินีปิ ภาตรํ อนุวทติ
สหาโยปิ สหายํ อนุวทติ อยํ อนุวาโท โน อธิกรณํ
ตตฺถ กตมํ อธิกรณํ โน อนุวาโท อาปตฺตาธิกรณํ กิจฺจาธิกรณํ
วิวาทาธิกรณํ อิทํ อธิกรณํ โน อนุวาโท ตตฺถ
กตมํ อธิกรณญฺเจว อนุวาโท จ อนุวาทาธิกรณํ อธิกรณญฺเจว
อนุวาโท จ
อาปตฺติ อาปตฺตาธิกรณํ อาปตฺติ โน อธิกรณํ
อธิกรณํ โน อาปตฺติ อธิกรณญฺเจว อาปตฺติ จ สิยา
อาปตฺติ อาปตฺตาธิกรณํ สิยา อาปตฺติ โน อธิกรณํ สิยา
อธิกรณํ โน อาปตฺติ สิยา อธิกรณญฺเจว อาปตฺติ จ
ตตฺถ กตมา อาปตฺติ อาปตฺตาธิกรณํ ปญฺจปิ อาปตฺติกฺขนฺธา


อาปตฺตาธิกรณํ สตฺตปิ อาปตฺติกฺขนฺธา อาปตฺตาธิกรณํ อยํ
อาปตฺติ อาปตฺตาธิกรณํ ตตฺถ กตมา อาปตฺติ โน อธิกรณํ
โสตาปตฺติ สมาปตฺติ อยํ อาปตฺติ โน อธิกรณํ ตตฺถ
กตมํ อธิกรณํ โน อาปตฺติ กิจฺจาธิกรณํ วิวาทาธิกรณํ
อนุวาทาธิกรณํ อิทํ อธิกรณํ โน อาปตฺติ ตตฺถ กตมํ
อธิกรณญฺเจว อาปตฺติ จ อาปตฺตาธิกรณํ อธิกรณญฺเจว
อาปตฺติ จ
กิจฺจํ กิจฺจาธิกรณํ กิจฺจํ โน อธิกรณํ อธิกรณํ
โน กิจฺจํ กิจฺจญฺเจว อธิกรณญฺจ สิยา กิจฺจํ กิจฺจาธิกรณํ
สิยา กิจฺจํ โน อธิกรณํ สิยา อธิกรณํ โน กิจฺจํ สิยา
อธิกรณญฺเจว กิจฺจญฺจ ตตฺถ กตมํ กิจฺจํ กิจฺจาธิกรณํ
ยา สงฺฆสฺส กิจฺจยตา กรณียตา อปโลกนกมฺมํ ญตฺติกมฺมํ
ญตฺติทุติยกมฺมํ ญตฺติจตุตฺถกมฺมํ อิทํ กิจฺจํ กิจฺจาธิกรณํ
ตตฺถ กตมํ กิจฺจํ โน อธิกรณํ อาจริยกิจฺจํ อุปชฺฌายกิจฺจํ
สมานุปชฺฌายกิจฺจํ สมานาจริยกิจฺจํ อิทํ กิจฺจํ โน อธิกรณํ
ตตฺถ กตมํ อธิกรณํ โน กิจฺจํ วิวาทาธิกรณํ อนุวาทาธิกรณํ
อาปตฺตาธิกรณํ อิทํ อธิกรณํ โน กิจฺจํ ตตฺถ กตมํ
อธิกรณญฺเจว กิจฺจญฺจ กิจฺจาธิกรณํ อธิกรณญฺเจว
กิจฺจญฺจาติ
อธิกรณเภทํ นิฏฺฐิตํ



ตสฺสุทฺทานํ
อธิกรณํ อุกฺโกฏา อาการา ปุคฺคเลน จ
นิทานเหตุปจฺจยา มูลํ สมุฏฺฐาเนน จ
อาปตฺติ โหติ ยตฺถ จ สํสฏฺฐา นิทาเนน จ
เหตุปจฺจยมูลานิ สมุฏฺฐาเนน พฺยญฺชนา
วิวาโท อธิกรณนฺติ เภทาธิกรเณ อิทนฺติ




อปรํ คาถาสงฺคณิกํ
โจทนา กิมตฺถาย สารณา กิสฺส การณา
สงฺโฆ กิมตฺถาย มติกมฺมํ ปน กิสฺส การณา
โจทนา สารณตฺถาย นิคฺคหตฺถาย สารณา
สงฺโฆ ปริคฺคหตฺถาย มติกมฺมํ ปน ปาฏิเยกฺกํ
มา โข ตุริโต อภณิ มา โข จณฺฑิกโตภณิ
มา โข ปฏิฆํ ชนยิ สเจ อนุวิชฺชโก ตุวํ
มา โข สหสา อภณิ กถํ วิคฺคาหิกํ อนตฺถสญฺหิตํ
สุตฺเต วินเย อนุโลเม ปญฺญตฺเต อนุโลมิเก
อนุโยควตฺตํ นิสามย
กุสเลน พุทฺธิมตา กตํ
สุวุตฺตํ สิกฺขาปทานุโลมิกํ
คตึ น นาเสนฺโต สมฺปรายิกํ
หิเตสี อนุยุญฺชสฺสุ กาเลนตฺถุปสญฺหิตํ
จุทิตสฺส จ โจทกสฺส จ
สหสา โวหารํ มา ปธาเรสิ
โจทโก อาห อาปนฺโนติ
จุทิตโก อาห อนาปนฺโนติ
อุโภ อนุกฺขิปนฺโต


ปฏิญฺญานุสนฺธิเตน การเย
ปฏิญฺญา ลชฺชีสุ วุตฺตา
อลชฺชีสุ เอตํ น วิชฺชติ
พหุมฺปิ อลชฺชี ภาเสยฺย
วุตฺตานุสนฺธิเตน การเย
อลชฺชี กีทิโส โหติ
ปฏิญฺญา ยสฺส น รูหติ
เอตญฺจ ตาหํ ปุจฺฉามิ
กีทิโส วุจฺจติ อลชฺชิปุคฺคโล
สญฺจิจฺจ อาปตฺตึ อาปชฺชติ
อาปตฺตึ ปริคูหติ
อคติคมนญฺจ คจฺฉติ
เอทิโส วุจฺจติ อลชฺชิปุคฺคโล
สจฺจํ อหมฺปิ ชานามิ
เอทิโส อลชฺชิปุคฺคโล
อญฺญญฺจ ตาหํ ปุจฺฉามิ
กีทิโส วุจฺจติ ลชฺชิปุคฺคโล
สญฺจิจฺจ อาปตฺตึ นาปชฺชติ
อาปตฺตึ น ปริคูหติ




อคติคมนํ น คจฺฉติ
เอทิโส วุจฺจติ ลชฺชิปุคฺคโล
สจฺจํ อหมฺปิ ชานามิ
เอทิโส วุจฺจติ ลชฺชิปุคฺคโล
อญฺญญฺจ ตาหํ ปุจฺฉามิ
กีทิโส วุจฺจติ อธมฺมโจทโก
อกาเลน โจเทติ อภูเตน
ผรุเสน อนตฺถสญฺหิเตน
โทสนฺตโร โจเทติ โน เมตฺตจิตฺโต
เอทิโส วุจฺจติ อธมฺมโจทโก
สจฺจํ อหมฺปิ ชานามิ
เอทิโส วุจฺจติ อธมฺมโจทโก
อญฺญญฺจ ตาหํ ปุจฺฉามิ
กีทิโส วุจฺจติ ธมฺมโจทโก
กาเลน โจเทติ ภูเตน
สเณฺหน อตฺถสญฺหิเตน
เมตฺตจิตฺโต โจเทติ โน โทสนฺตโร
เอทิโส วุจฺจติ ธมฺมโจทโก
สจฺจํ อหมฺปิ ชานามิ
เอทิโส วุจฺจติ ธมฺมโจทโก


---อญฺญญฺจ ตาหํ ปุจฺฉามิ
กีทิโส วุจฺจติ พาลโจทโก
ปุพฺพาปรํ น ชานาติ ปุพฺพาปรสฺส อโกวิโท
อนุสนฺธิวจนปถํ น ชานาติ
อนุสนฺธิวจนปถสฺส อโกวิโท
เอทิโส วุจฺจติ พาลโจทโก
สจฺจํ อหมฺปิ ชานามิ
เอทิโส วุจฺจติ พาลโจทโก
อญฺญญฺจ ตาหํ ปุจฺฉามิ
กีทิโส วุจฺจติ ปณฺฑิตโจทโก
ปุพฺพาปรํปิ ชานาติ ปุพฺพาปรสฺส โกวิโท
อนุสนฺธิวจนปถํ ชานาติ
อนุสนฺธิวจนปถสฺส โกวิโท
เอทิโส วุจฺจติ ปณฺฑิตโจทโก
สจฺจํ อหมฺปิ ชานามิ
เอทิโส วุจฺจติ ปณฺฑิตโจทโก
อญฺญญฺจ ตาหํ ปุจฺฉามิ โจทนา กินฺติ วุจฺจติ
สีลวิปตฺติยา โจเทติ อโถ อาจารทิฏฺฐิยา
อาชีเวนปิ โจเทติ โจทนา เตน วุจฺจติ
อปรํ คาถาสงฺคณิกํ นิฏฺฐิตํ



โจทนากณฺฑํ
อนุวิชฺชเกน โจทโก ปุจฺฉิตพฺโพ ยํ โข ตฺวํ อาวุโส
อิมํ ภิกฺขุํ โจเทสิ กิมฺหิ นํ โจเทสิ สีลวิปตฺติยา โจเทสิ
อาจารวิปตฺติยา โจเทสิ ทิฏฺฐิวิปตฺติยา โจเทสีติ โส เจ
เอวํ วเทยฺย สีลวิปตฺติยา วา โจเทมิ อาจารวิปตฺติยา วา
โจเทมิ ทิฏฺฐิวิปตฺติยา วา โจเทมีติ โส เอวมสฺส วจนีโย
ชานาติ ปนายสฺมา สีลวิปตฺตึ ชานาติ อาจารวิปตฺตึ ชานาติ
ทิฏฺฐิวิปตฺตินฺติ โส เจ เอวํ วเทยฺย ชานามิ โข อหํ อาวุโส
สีลวิปตฺตึ ชานามิ อาจารวิปตฺตึ ชานามิ ทิฏฺฐิวิปตฺตินฺติ โส
เอวมสฺส วจนีโย กตมา ปนาวุโส สีลวิปตฺติ กตมา อาจารวิปตฺติ
กตมา ทิฏฺฐิวิปตฺตีติ โส เจ เอวํ วเทยฺย จตฺตาริ
ปาราชิกานิ เตรส สงฺฆาทิเสสา อยํ สีลวิปตฺติ ถุลฺลจฺจยํ
ปาจิตฺติยํ ปาฏิเทสนียํ ทุกฺกฏํ ทุพฺภาสิตํ อยํ อาจารวิปตฺติ
มิจฺฉาทิฏฺฐิ อนฺตคฺคาหิกา ทิฏฺฐิ อยํ ทฏฺฐิวิปตฺตีติ โส เอวมสฺส
วจนีโย ยํ โข ตฺวํ อาวุโส อิมํ ภิกฺขุํ โจเทสิ ทิฏฺเฐน
โจเทสิ สุเตน โจเทสิ ปริสงฺกาย โจเทสีติ โส เจ เอวํ
วเทยฺย ทิฏฺเฐน วา โจเทมิ สุเตน วา โจเทมิ ปริสงฺกาย
วา โจเทมีติ โส เอวมสฺส วจนีโย ยํ โข ตฺวํ อาวุโส
อิมํ ภิกฺขุํ ทิฏฺเฐน โจเทสิ กินฺเต ทิฏฺฐํ กินฺติ เต ทิฏฺฐํ




กทา เต ทิฏฺฐํ กตฺถ เต ทิฏฺฐํ ปาราชิกํ อชฺฌาปชฺชนฺโต
ทิฏฺโฐ สงฺฆาทิเสสํ อชฺฌาปชฺชนฺโต ทิฏฺโฐ ถุลฺลจฺจยํ อชฺฌาปชฺชนฺโต
ทิฏฺโฐ ปาจิตฺติยํ อชฺฌาปชฺชนฺโต ทิฏฺโฐ ปาฏิเทสนียํ
อชฺฌาปชฺชนฺโต ทิฏฺโฐ ทุกฺกฏํ อชฺฌาปชฺชนฺโต ทิฏฺโฐ กตฺถ
จ ตฺวํ อโหสิ กตฺถ จายํ ภิกฺขุ อโหสิ กิญฺจ ตฺวํ กโรสิ
กิญฺจายํ ภิกฺขุ กโรตีติ โส เจ เอวํ วเทยฺย น โข อหํ
อาวุโส อิมํ ภิกฺขุํ ทิฏฺเฐน โจเทมิ อปิจ สุเตน โจเทมีติ
โส เอวมสฺส วจนีโย ยํ โข ตฺวํ อาวุโส อิมํ ภิกฺขุํ สุเตน
โจเทสิ กินฺเต สุตํ กินฺติ เต สุตํ กทา เต สุตํ กตฺถ
เต สุตํ ปาราชิกํ อชฺฌาปนฺโนติ สุตํ สงฺฆาทิเสสํ อชฺฌาปนฺโนติ
สุตํ ถุลฺลจฺจยํ อชฺฌาปนฺโนติ สุตํ ปาจิตฺติยํ อชฺฌาปนฺโนติ
สุตํ ปาฏิเทสนียํ อชฺฌาปนฺโนติ สุตํ ทุกฺกฏํ อชฺฌาปนฺโนติ
สุตํ ทุพฺภาสิตํ อชฺฌาปนฺโนติ สุตํ ภิกฺขุสฺส สุตํ ภิกฺขุนิยา
สุตํ สิกฺขมานาย สุตํ สามเณรสฺส สุตํ สามเณริยา สุตํ
อุปาสกสฺส สุตํ อุปาสิกาย สุตํ ราชูนํ สุตํ ราชมหามตฺตานํ
สุตํ ติตฺถิยานํ สุตํ ติตฺถิยสาวกานํ สุตนฺติ โส เจ เอวํ
วเทยฺย น โข อหํ อาวุโส อิมํ ภิกฺขุํ สุเตน โจเทมิ อปิจ
ปริสงฺกาย โจเทมีติ โส เอวมสฺส วจนีโย ยํ โข ตฺวํ อาวุโส
อิมํ ภิกฺขุํ ปริสงฺกาย โจเทสิ กึ ปริสงฺกสิ กินฺติ ปริสงฺกสิ
กทา ปริสงฺกสิ กตฺถ ปริสงฺกสิ ปาราชิกํ อชฺฌาปนฺโนติ



ปริสงฺกสิ สงฺฆาทิเสสํ อชฺฌาปนฺโนติ ปริสงฺกสิ ถุลฺลจฺจยํ
อชฺฌาปนฺโนติ ปริสงฺกสิ ปาจิตฺติยํ อชฺฌาปนฺโนติ ปริสงฺกสิ
ปาฏิเทสนียํ อชฺฌาปนฺโนติ ปริสงฺกสิ ทุกฺกฏํ อชฺฌาปนฺโนติ
ปริสงฺกสิ ทุพฺภาสิตํ อชฺฌาปนฺโนติ ปริสงฺกสิ ภิกฺขุสฺส สุตฺวา
ปริสงฺกสิ ภิกฺขุนิยา สุตฺวา ปริสงฺกสิ สิกฺขมานาย สุตฺวา
ปริสงฺกสิ สามเณรสฺส สุตฺวา ปริสงฺกสิ สามเณริยา สุตฺวา
ปริสงฺกสิ อุปาสกสฺส สุตฺวา ปริสงฺกสิ อุปาสิกาย สุตฺวา
ปริสงฺกสิ ราชูนํ สุตฺวา ปริสงฺกสิ ราชมหามตฺตานํ สุตฺวา ปริสงฺกสิ
ติตฺถิยานํ สุตฺวา ปริสงฺกสิ ติตฺถิยสาวกานํ สุตฺวา ปริสงฺกสีติ
ทิฏฺฐํ ทิฏฺเฐน สเมติ ทิฏฺเฐน สํสนฺทเต ทิฏฺฐํ
ทิฏฺฐํ ปฏิจฺจ น อุเปติ อสุทฺธปริสงฺกิโต
โส ปุคฺคโล ปฏิญฺญาย กาตพฺโพ เตนุโปสโถ
สุตํ สุเตน สเมติ สุเตน สํสนฺทเต สุตํ
สุตํ ปฏิจฺจ น อุเปติ อสุทฺธปริสงฺกิโต
โส ปุคฺคโล ปฏิญฺญาย กาตพฺโพ เตนุโปสโถ
มุตํ มุเตน สเมติ มุเตน สํสนฺทเต มุตํ
มุตํ ปฏิจฺจ น อุเปติ อสุทฺธปริสงฺกิโต
โส ปุคฺคโล ปฏิญฺญาย กาตพฺโพ เตนุโปสโถติ
โจทนาย โก อาทิ กึ มชฺเฌ กึ ปริโยสานํ
โจทนาย โอกาสกมฺมํ อาทิ กิริยา มชฺเฌ สมโถ ปริโยสานํ



โจทนาย กติ มูลานิ กติ วตฺถูนิ กติ ภูมิโย กตีหากาเรหิ
โจเทติ โจทนาย เทฺว มูลานิ ตีณิ วตฺถูนิ ปญฺจ ภูมิโย
ทฺวีหากาเรหิ โจเทติ โจทนาย กตมานิ เทฺว มูลานิ สมูลิกา
วา อมูลิกา วา โจทนาย อิมานิ เทฺว มูลานิ โจทนาย
กตมานิ ตีณิ วตฺถูนิ ทิฏฺเฐน สุเตน ปริสงฺกาย โจทนาย
อิมานิ ตีณิ วตฺถูนิ โจทนาย กตมา ปญฺจ ภูมิโย กาเลน
วกฺขามิ โน อกาเลน ภูเตน วกฺขามิ โน อภูเตน สเณฺหน
วกฺขามิ โน ผรุเสน อตฺถสญฺหิเตน วกฺขามิ โน อนตฺถสญฺหิเตน
เมตฺตจิตฺโต วกฺขามิ โน โทสนฺตโรติ โจทนาย อิมา ปญฺจ
ภูมิโย กตเมหิ ทฺวีหากาเรหิ โจเทติ กาเยน วา โจเทติ
วาจาย วา โจเทติ อิเมหิ ทฺวีหากาเรหิ โจเทติ
โจทเกน กถํ ปฏิปชฺชิตพฺพํ จุทิตเกน กถํ ปฏิปชฺชิตพฺพํ
สงฺเฆน กถํ ปฏิปชฺชิตพฺพํ อนุวิชฺชเกน กถํ ปฏิปชฺชิตพฺพํ
โจทเกน กถํ ปฏิปชฺชิตพฺพนฺติ โจทเกน ปญฺจสุ ธมฺเมสุ ปติฏฺฐาย
ปโร โจเทตพฺโพ กาเลน วกฺขามิ โน อกาเลน ภูเตน วกฺขามิ
โน อภูเตน สเณฺหน วกฺขามิ โน ผรุเสน อตฺถสญฺหิเตน
วกฺขามิ โน อนตฺถสญฺหิเตน เมตตจิตฺโต วกฺขามิ โน โทสนฺตโรติ
โจทเกน เอวํ ปฏิปชฺชิตพฺพํ จุทิตเกน กถํ ปฏิปชฺชิตพฺพนฺติ
จุทิตเกน ทฺวีสุ ธมฺเมสุ ปติฏฺฐาตพฺพํ สจฺเจ จ อกุปฺเป จ
จุทิตเกน เอวํ ปฏิปชฺชิตพฺพํ สงฺเฆน กถํ ปฏิปชฺชิตพฺพนฺติ



สงฺเฆน โอติณฺณาโนติณฺณํ ชานิตพฺพํ สงฺเฆน เอวํ ปฏิปชฺชิตพฺพํ
อนุวิชฺชเกน กถํ ปฏิปชฺชิตพฺพนฺติ อนุวิชฺชเกน เยน ธมฺเมน
เยน วินเยน เยน สตฺถุสาสเนน ตํ อธิกรณํ วูปสมฺมติ ตถา
ตํ อธิกรณํ วูปสเมตพฺพํ อนุวิชฺชเกน เอวํ ปฏิปชฺชิตพฺพํ
อุโปสโถ กิมตฺถาย ปวารณา กิสฺส การณา
ปริวาโส กิมตฺถาย มูลาย ปฏิกสฺสนา กิสฺส การณา
มานตฺตํ กิมตฺถาย อพฺภานํ กิสฺส การณา
อุโปสโถ สมคฺคตฺถาย วิสุทฺธตฺถาย ปวารณา
ปริวาโส มานตฺตตฺถาย มูลาย ปฏิกสฺสนา นิคฺคหตฺถาย
มานตฺตํ อพฺภานตฺถาย วิสุทฺธตฺถาย อพฺภานํ
ฉนฺทา โทสา ภยา โมหา เถเร จ ปริภาสติ
กายสฺส เภทา ทุปฺปญฺโญ ขโต อุปหตินฺทฺริโย
นิรยํ คจฺฉติ ทุมฺเมโธ น จ สิกฺขาย คารโว
น จามิสํปิ นิสฺสาย น จ นิสฺสาย ปุคฺคลํ
อุโภ เอเต วิวชฺเชตฺวา ยถา ธมฺโม ตถา กเร
โกธโน อุปนาหี จ จณฺโฑ จ ปริภาสโก
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานํ
อุปกณฺณกํ ชปฺเปติ วิมฺหํ เปกฺขติ



วีติหรติ กุมฺมคฺคํ ปฏิเสวติ
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานํ
อกาเลน โจเทติ อภูเตน
ผรุเสน อนตฺถสญฺหิเตน
โทสนฺตโร โจเทติ โน เมตฺตจิตฺโต
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานํ
ธมฺมาธมฺมํ น ชานาติ
ธมฺมาธมฺมสฺส อโกวิโท
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานํ
วินยาวินยํ น ชานาติ
วินยาวินยสฺส อโกวิโท
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานํ
ภาสิตาภาสิตํ น ชานาติ
ภาสิตาภาสิตสฺส อโกวิโท
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานํ


อาจิณฺณานาจิณฺณํ น ชานาติ
อาจิณฺณานาจิณฺณสฺส อโกวิโท
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานํ
ปญฺญตฺตาปญฺญตฺตํ น ชานาติ
ปญฺญตฺตาปญฺญตฺตสฺส อโกวิโท
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานํ
อาปตฺตานาปตฺตึ น ชานาติ
อาปตฺตานาปตฺติยา อโกวิโท
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานํ
ลหุกครุกํ น ชานาติ
ลหุกครุกสฺส อโกวิโท
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานํ
สาวเสสานวเสสํ น ชานาติ
สาวเสสานวเสสสฺส อโกวิโท
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานํ


ทุฏฺฐุลฺลาทุฏฺฐุลฺลํ น ชานาติ
ทุฏฺฐุลฺลาทุฏฺฐุลฺลสฺส อโกวิโท
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานํ
ปุพฺพาปรํ น ชานาติ
ปุพฺพาปรสฺส อโกวิโท
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานํ
อนุสนฺธิวจนปถํ น ชานาติ
อนุสนฺธิวจนปถสฺส อโกวิโท
อนาปตฺติยา อาปตฺตีติ โรเปติ
ตาทิโส โจทโก ฌาเปติ อตฺตานนฺติ
โจทนากณฺฑํ นิฏฺฐิตํ
ตสฺสุทฺทานํ
โจทนา อนุวิชฺชญฺจ อาทิ มูเลนุโปสโถ
คติ โจทนกณฺฑมฺหิ สาสนํ ปติฏฺฐาปยนฺติ




จูฬสงฺคามํ
สงฺคามาวจเรน ภิกฺขุนา สงฺฆํ อุปสงฺกมนฺเตน นีจจิตฺเตน
สงฺโฆ อุปสงฺกมิตพฺโพ รโชหรณสเมน จิตฺเตน อาสนกุสเลน
ภวิตพฺพํ นิสชฺชกุสเลน เถเร ภิกฺขู อนูปขชฺชนฺเตน นเว ภิกฺขู
อาสเนน อปฺปฏิพาหนฺเตน ยถาปฏิรูเป อาสเน นิสีทิตพฺพํ อนานากถิเกน
ภวิตพฺพํ อติรจฺฉานกถิเกน สามํ วา ธมฺโม ภาสิตพฺโพ
ปโร วา อชฺเฌสิตพฺโพ อริโย วา ตุณฺหีภาโว นาติมญฺญิตพฺโพ
สงฺเฆน อนุมเตน ปุคฺคเลน อนุวิชฺชเกน อนุวิชฺชิตุกาเมน น
อุปชฺฌาโย ปุจฺฉิตพฺโพ น อาจริโย ปุจฺฉิตพฺโพ น สทฺธิวิหาริโก
ปุจฺฉิตพฺโพ น อนฺเตวาสิโก ปุจฺฉิตพฺโพ น สมานุปชฺฌายโก
ปุจฺฉิตพฺโพ น สมานาจริยโก ปุจฺฉิตพฺโพ น ชาติ ปุจฺฉิตพฺพา
น นามํ ปุจฺฉิตพฺพํ น โคตฺตํ ปุจฺฉิตพฺพํ น อาคโม ปุจฺฉิตพฺโพ
น กุลปฺปเทโส ปุจฺฉิตพฺโพ น ชาติภูมิ ปุจฺฉิตพฺพา กึการณา
อตฺรสฺส เปมํ วา โทโส วา เปเม วา สติ โทเส วา
สติ ฉนฺทาปิ คจฺเฉยฺย โทสาปิ คจฺเฉยฺย โมหาปิ คจฺเฉยฺย
ภยาปิ คจฺเฉยฺย สงฺเฆน อนุมเตน ปุคฺคเลน อนุวิชฺชเกน
อนุวิชฺชิตุกาเมน สงฺฆครุเกน ภวิตพฺพํ โน ปุคฺคลครุเกน
สทฺธมฺมครุเกน ภวิตพฺพํ โน อามิสครุเกน อตฺถวสิเกน ภวิตพฺพํ
โน ปริสกปฺปิเยน กาเลน อนุวิชฺชิตพฺพํ โน อกาเลน ภูเตน



อนุวิชฺชิตพฺพํ โน อภูเตน สเณฺหน อนุวิชฺชิตพฺพํ โน ผรุเสน
อตฺถสญฺหิเตน อนุวิชฺชิตพฺพํ โน อนตฺถสญฺหิเตน เมตฺตจิตฺเตน
อนุวิชฺชิตพฺพํ โน โทสนฺตเรน น อุปกณฺณกชปฺปินา ภวิตพฺพํ
น ชิมฺหํ เปกฺขิตพฺพํ น อกฺขิ นิกฺขนิตพฺพํ น ภมุกํ อุกฺขิปิตพฺพํ
น สีสํ อุกฺขิปิตพฺพํ น หตฺถวิกาโร กาตพฺโพ น หตฺถมุทฺทา
ทสฺเสตพฺพา อาสนกุสเลน ภวิตพฺพํ นิสชฺชกุสเลน ยุคมตฺตํ
เปกฺขนฺเตน อตฺถํ อนุวิธิยนฺเตน สเก อาสเน นิสีทิตพฺพํ น จ
อาสนา วุฏฺฐาตพฺพํ น วีติหาตพฺพํ น กุมฺมคฺโค เสวิตพฺโพ
น วาจาวิกฺเขปกํ ภณิตพฺพํ อตุริเตน ภวิตพฺพํ อสาหสิเกน
อจณฺฑิกเตน ภวิตพฺพํ วจนกฺขเมน เมตฺตจิตฺเตน ภวิตพฺพํ หิตานุกมฺปินา
การุณิเกน ภวิตพฺพํ หิตปริสกฺกินา อสมฺผปฺปลาปินา
ภวิตพฺพํ ปริยนฺตภาณินา อเวรวสิเกน ภวิตพฺพํ อนสุรุตฺเตน
อตฺตา ปริคฺคเหตพฺโพ ปโร ปริคฺคเหตพฺโพ โจทโก ปริคฺคเหตพฺโพ
จุทิตโก ปริคฺคเหตพฺโพ อธมฺมโจทโก ปริคฺคเหตพฺโพ
อธมฺมจุทิตโก ปริคฺคเหตพฺโพ ธมฺมโจทโก ปริคฺคเหตพฺโพ
ธมฺมจุทิตโก ปริคฺคเหตพฺโพ วุตฺตํ อหาเปนฺเตน อวุตฺตํ อปฺปกาเสนฺเตน
โอติณฺณานิ ปทพฺยญฺชนานิ สาธุกํ อุคฺคเหตฺวา ปโร
ปฏิปุจฺฉิตฺวา ยถาปฏิญฺญาย กาเรตพฺโพ เวโป ปหาเสตพฺโพ




ภีรุ อสฺสาเสตพฺโพ จณฺโฑ นิเสเธตพฺโพ อสุจิ วิภาเวตพฺโพ
อุชุ มทฺทเวน น ฉนฺทาคติ คนฺตพฺพา น โทสาคติ คนฺตพฺพา
น โมหาคติ คนฺตพฺพา น ภยาคติ คนฺตพฺพา มชฺฌตฺเตน
ภวิตพฺพํ ธมฺเมสุ จ ปุคฺคเลสุ จ เอวญฺจ ปน อนุวิชฺชโก
อนุวิชฺชมาโน สตฺถุ เจว สาสนกโร โหติ วิญฺญูนํ สพฺรหฺมจารีนํ
ปิโย จ โหติ มนาโป จ ครุ จ ภาวนีโย จ
สุตฺตํ สํสนฺทนตฺถาย โอปมฺมํ นิทสฺสนตฺถาย อตฺโถ
วิญฺญาปนตฺถาย ปฏิปุจฺฉา ฐปนตฺถาย โอกาสกมฺมํ โจทนตฺถาย
โจทนา สารณตฺถาย สารณา สวจนียตฺถาย สวจนียํ ปลิโพธตฺถาย
ปลิโพโธ วินิจฺฉยตฺถาย วินิจฺฉโย สนฺตีรณตฺถาย
สนฺตีรณา ฐานาฐานคมนตฺถาย ฐานาฐานคมนํ ทุมฺมงฺกูนํ ปุคฺคลานํ
นิคฺคหตฺถาย เปสลานํ ภิกฺขูนํ สมฺปคฺคหตฺถาย สงฺโฆ สมฺปริคฺคหสมฺปฏิจฺฉนตฺถาย
สงฺเฆน อนุมตา ปุคฺคลา ปจฺเจกฏฺฐายิโน
อวิสํวาทกฏฺฐายิโน วินโย สํวรตฺถาย สํวโร อวิปฺปฏิสารตฺถาย
อวิปฺปฏิสาโร ปามุชฺชตฺถาย ปามุชฺชํ ปีตตฺถาย ปีติ ปสฺสทฺธตฺถาย
ปสฺสทฺธิ สุขตฺถาย สุขํ สมาธตฺถาย สมาธิ ยถาภูตญาณทสฺสนตฺถาย
ยถาภูตญาณทสฺสนํ นิพฺพิทตฺถาย นิพฺพิทา
วิราคตฺถาย วิราโค วิมุตฺตตฺถาย วิมุตฺติ วิมุตฺติญาณทสฺสนตฺถาย
วิมุตฺติญาณทสฺสนํ อนุปาทาปรินิพฺพานตฺถาย เอตทตฺถา กถา
เอตทตฺถา มนฺตนา เอตทตฺถา อุปนิสา เอตทตฺถํ โสตาวธานํ




ยทิทํ อนุปาทา จิตฺตสฺส วิโมกฺโขติ
อนุโยควตฺตํ นิสามย
กุสเลน พุทฺธิมตา กตํ
สุวุตฺตํ สิกฺขาปทานุโลมิกํ
คตึ น นาเสนฺโต สมฺปรายิกํ
วตฺถุํ วิปตฺตึ อาปตฺตึ นิทานํ อาการอโกวิโท
ปุพฺพาปรํ น ชานาติ กตากตํ สเมน จ
กมฺมญฺจ อธิกรณญฺจ สมเถ จาปิ อโกวิโท
รตฺโต ทุฏฺโฐ จ มูโฬฺห จ ภยา โมหา จ คจฺฉติ
น จ สญฺญตฺติกุสโล นิชฺฌตฺติยา จ อโกวิโท
ลทฺธปกฺโข อหิริโก กณฺหกมฺโม อนาทโร
ส เว ตาทิสโก ภิกฺขุ อปฺปฏิกฺโขติ วุจฺจติ
วตฺถุํ วิปตฺตึ อาปตฺตึ นิทานํ อาการโกวิโท
ปุพฺพาปรํ ปชานาติ กตากตํ สเมน จ
กมฺมญฺจ อธิกรณญฺจ สมเถ จาปิ โกวิโท
อรตฺโต อทุฏฺโฐ อมูโฬฺห จ ภยา โมหา น คจฺฉติ
สญฺญตฺติยา จ กุสโล นิชฺฌตฺติยา จ โกวิโท
ลทฺธปกฺโข หิริมโน สุกฺกกมฺโม สคารโว
ส เว ตาทิสโก ภิกฺขุ สปฺปฏิกฺโขติ วุจฺจตีติ
จูฬสงฺคามํ นิฏฺฐิตํ



ตสฺสุทฺทานํ
นีจจิตฺเตน ปุจฺเฉยฺย ครุ สงฺเฆ น ปุคฺคเล
สุตฺตํ สํสนฺทนตฺถาย วินยานุคฺคเหน จ
อุทฺทานํ จูฬสงฺคาเม เอกุทฺเทสํ อิทํ กตนฺติ




มหาสงฺคามํ
สงฺคามาวจเรน ภิกฺขุนา สงฺเฆ โวหรนฺเตน วตฺถุํ
ชานิตพฺพํ วิปตฺติ ชานิตพฺพา อาปตฺติ ชานิตพฺพา นิทานํ
ชานิตพฺพํ อากาโร ชานิตพฺโพ ปุพฺพาปรํ ชานิตพฺพํ กตากตํ
ชานิตพฺพํ กมฺมํ ชานิตพฺพํ อธิกรณํ ชานิตพฺพํ สมโถ ชานิตพฺโพ
น ฉนฺทาคติ คนฺตพฺพา น โทสาคติ คนฺตพฺพา น โมหาคติ
คนฺตพฺพา น ภยาคติ คนฺตพฺพา สญฺญาปนีเย ฐาเน สญฺญาเปตพฺพํ
นิชฺฌาปนีเย ฐาเน นิชฺฌาเปตพฺพํ เปกฺขนีเย ฐาเน
เปกฺขิตพฺพํ ปสาทนีเย ฐาเน ปสาเทตพฺพํ ลทฺธปกฺโขมฺหีติ ปโร
ปกฺโข นาวชานิตพฺโพ พหุสฺสุโตมฺหีติ อปฺปสฺสุโต นาวชานิตพฺโพ
เถรตโรมฺหีติ นวกตโร นาวชานิตพฺโพ อสมฺปตฺตํ น พฺยาหริตพฺพํ
สมฺปตฺตํ ธมฺมโต วินยโต น ปริหาเปตพฺพํ เยน ธมฺเมน
เยน วินเยน เยน สตฺถุสาสเนน ตํ อธิกรณํ วูปสมฺมติ ตถา
ตํ อธิกรณํ วูปสเมตพฺพํ
วตฺถุํ ชานิตพฺพนฺติ อฏฺฐปาราชิกานํ วตฺถุํ ชานิตพฺพํ
เตวีสสงฺฆาทิเสสานํ วตฺถุํ ชานิตพฺพํ เทฺวอนิยตานํ วตฺถุํ ชานิตพฺพํ
เทฺวจตฺตาฬีสนิสฺสคฺคิยานํ วตฺถุํ ชานิตพฺพํ อฏฺฐาสีติสตปาจิตฺติยานํ
วตฺถุํ ชานิตพฺพํ ทฺวาทสปาฏิเทสนียานํ วตฺถุํ ชานิตพฺพํ ทุกฺกฏานํ




วตฺถุํ ชานิตพฺพํ ทุพฺภาสิตานํ วตฺถุํ ชานิตพฺพํ
วิปตฺติ ชานิตพฺพาติ สีลวิปตฺติ ชานิตพฺพา อาจารวิปตฺติ
ชานิตพฺพา ทิฏฺฐิวิปตฺติ ชานิตพฺพา อาชีววิปตฺติ ชานิตพฺพา
อาปตฺติ ชานิตพฺพาติ ปาราชิกาปตฺติ ชานิตพฺพา
สงฺฆาทิเสสาปตฺติ ชานิตพฺพา ถุลฺลจฺจยาปตฺติ ชานิตพฺพา ปาจิตฺติยาปตฺติ
ชานิตพฺพา ปาฏิเทสนียาปตฺติ ชานิตพฺพา ทุกฺกฏาปตฺติ
ชานิตพฺพา ทุพฺภาสิตาปตฺติ ชานิตพฺพา
นิทานํ ชานิตพฺพนฺติ อฏฺฐปาราชิกานํ นิทานํ ชานิตพฺพํ
เตวีสสงฺฆาทิเสสานํ นิทานํ ชานิตพฺพํ เทฺวอนิยตานํ นิทานํ ชานิตพฺพํ
เทฺวจตฺตาฬีสนิสฺสคฺคิยานํ นิทานํ ชานิตพฺพํ อฏฺฐาสีติสตปาจิตฺติยานํ
นิทานํ ชานิตพฺพํ ทฺวาทสปาฏิเทสนียานํ นิทานํ ชานิตพฺพํ
ทุกฺกฏานํ นิทานํ ชานิตพฺพํ ทุพฺภาสิตานํ นิทานํ ชานิตพฺพํ
อากาโร ชานิตพฺโพติ สงฺโฆ อาการโต ชานิตพฺโพ
คโณ อาการโต ชานิตพฺโพ ปุคฺคโล อาการโต ชานิตพฺโพ
โจทโก อาการโต ชานิตพฺโพ จุทิตโก อาการโต ชานิตพฺโพ
สงฺโฆ อาการโต ชานิตพฺโพติ ปฏิพโล นุ โข อยํ สงฺโฆ
อิมํ อธิกรณํ วูปสเมตุํ ธมฺเมน วินเยน สตฺถุสาสเนน อุทาหุ
โนติ เอวํ สงฺโฆ อาการโต ชานิตพฺโพ คโณ อาการโต
ชานิตพฺโพติ ปฏิพโล นุ โข อยํ คโณ อิมํ อธิกรณํ วูปสเมตุํ
ธมฺเมน วินเยน สตฺถุสาสเนน อุทาหุ โนติ เอวํ คโณ อาการโต


ชานิตพฺโพ ปุคฺคโล อาการโต ชานิตพฺโพติ ปฏิพโล นุ โข
อยํ ปุคฺคโล อิมํ อธิกรณํ วูปสเมตุํ ธมฺเมน วินเยน สตฺถุสาสเนน
อุทาหุ โนติ เอวํ ปุคฺคโล อาการโต ชานิตพฺโพ โจทโก
อาการโต ชานิตพฺโพติ กจฺจิ นุ โข อยมายสฺมา ปญฺจสุ
ธมฺเมสุ ปติฏฺฐาย ปรํ โจเทติ อุทาหุ โนติ เอวํ โจทโก
อาการโต ชานิตพฺโพ จุทิตโก อาการโต ชานิตพฺโพติ กจฺจิ
นุ โข อยมายสฺมา ทฺวีสุ ธมฺเมสุ ปติฏฺฐิโต สจฺเจ จ อกุปฺเป
จ อุทาหุ โนติ เอวํ จุทิตโก อาการโต ชานิตพฺโพ
ปุพฺพาปรํ ชานิตพฺพนฺติ กจฺจิ นุ โข อยมายสฺมา
วตฺถุโต วา วตฺถุํ สงฺกมติ วิปตฺติโต วา วิปตฺตึ สงฺกมติ
อาปตฺติโต วา อาปตฺตึ สงฺกมติ อวชานิตฺวา วา ปฏิชานาติ
ปฏิชานิตฺวา วา อวชานาติ อญฺเญน วา อญฺญํ ปฏิจรติ อุทาหุ
โนติ เอวํ ปุพฺพาปรํ ชานิตพฺพํ
กตากตํ ชานิตพฺพนฺติ เมถุนธมฺโม ชานิตพฺโพ เมถุนธมฺมสฺส
อนุโลมํ ชานิตพฺพํ เมถุนธมฺมสฺส ปุพฺพภาโค ชานิตพฺโพ
เมถุนธมฺโม ชานิตพฺโพติ ทฺวยนฺทฺวยสมาปตฺติ ชานิตพฺพา
เมถุนธมฺมสฺส อนุโลมํ ชานิตพฺพนฺติ ภิกฺขุ อตฺตโน มุเขน ปรสฺส
องฺคชาตํ คณฺหาติ เมถุนธมฺมสฺส ปุพฺพภาโค ชานิตพฺโพติ
วณฺโณ อวณฺโณ กายสํสคฺโค ทุฏฺฐุลฺลวาจา อตฺตกามปาริจริยา



วณฺณมนุปฺปาทนํ
กมฺมํ ชานิตพฺพนฺติ โสฬส กมฺมานิ ชานิตพฺพานิ
จตฺตาริ อปโลกนกมฺมานิ ชานิตพฺพานิ จตฺตาริ ญตฺติกมฺมานิ
ชานิตพฺพานิ จตฺตาริ ญตฺติทุติยกมฺมานิ ชานิตพฺพานิ จตฺตาริ
ญตฺติจตุตฺถกมฺมานิ ชานิตพฺพานิ
อธิกรณํ ชานิตพฺพนฺติ จตฺตาริ อธิกรณานิ ชานิตพฺพานิ
วิวาทาธิกรณํ ชานิตพฺพํ อนุวาทาธิกรณํ ชานิตพฺพํ อาปตฺตาธิกรณํ
ชานิตพฺพํ กิจฺจาธิกรณํ ชานิตพฺพํ
สมโถ ชานิตพฺโพติ สตฺต สมถา ชานิตพฺพา
สมฺมุขาวินโย ชานิตพฺโพ สติวินโย ชานิตพฺโพ อมูฬฺหวินโย
ชานิตพฺโพ ปฏิญฺญาตกรณํ ชานิตพฺพํ เยภุยฺยสิกา ชานิตพฺพา
ตสฺสปาปิยสิกา ชานิตพฺพา ติณวตฺถารโก ชานิตพฺโพ
น ฉนฺทาคติ คนฺตพฺพาติ ฉนฺทาคตึ คจฺฉนฺโต กถํ
ฉนฺทาคตึ คจฺฉติ อิเธกจฺโจ อยํ เม อุปชฺฌาโย วา อาจริโย
วา สทฺธิวิหาริโก วา อนฺเตวาสิโก วา สมานุปชฺฌายโก วา
สมานาจริยโก วา สนฺทิฏฺโฐ วา สมฺภตฺโต วา ญาติสาโลหิโต
วาติ ตสฺสานุกมฺปาย ตสฺสานุรกฺขาย อธมฺมํ ธมฺโมติ ทีเปติ
ธมฺมํ อธมฺโมติ ทีเปติ อวินยํ วินโยติ ทีเปติ วินยํ
อวินโยติ ทีเปติ อภาสิตํ อลปิตํ ตถาคเตน ภาสิตํ ลปิตํ



ตถาคเตนาติ ทีเปติ ภาสิตํ ลปิตํ ตถาคเตน อภาสิตํ อลปิตํ
ตถาคเตนาติ ทีเปติ อนาจิณฺณํ ตถาคเตน อาจิณฺณํ ตถาคเตนาติ
ทีเปติ อาจิณฺณํ ตถาคเตน อนาจิณฺณํ ตถาคเตนาติ
ทีเปติ อปฺปญฺญตฺตํ ตถาคเตน ปญฺญตฺตํ ตถาคเตนาติ ทีเปติ
ปญฺญตฺตํ ตถาคเตน อปฺปญฺญตฺตํ ตถาคเตนาติ ทีเปติ
อนาปตฺตึ อาปตฺตีติ ทีเปติ อาปตฺตึ อนาปตฺตีติ ทีเปติ ลหุกํ
อาปตฺตึ ครุกา อาปตฺตีติ ทีเปติ ครุกํ อาปตฺตึ ลหุกา
อาปตฺตีติ ทีเปติ สาวเสสํ อาปตฺตึ อนวเสสา อาปตฺตีติ
ทีเปติ อนวเสสํ อาปตฺตึ สาวเสสา อาปตฺตีติ ทีเปติ ทุฏฺฐุลฺลํ
อาปตฺตึ อทุฏฺฐุลฺลา อาปตฺตีติ ทีเปติ อทุฏฺฐุลฺลํ อาปตฺตึ
ทุฏฺฐุลฺลา อาปตฺตีติ ทีเปติ อิเมหิ อฏฺฐารสหิ วตฺถูหิ ฉนฺทาคตึ
คจฺฉนฺโต พหุชนาหิตาย ปฏิปนฺโน โหติ พหุชนาสุขาย พหุโน
ชนสฺส อนตฺถาย อหิตาย ทุกฺขาย เทวมนุสฺสานํ อิเมหิ อฏฺฐารสหิ
วตฺถูหิ ฉนฺทาคตึ คจฺฉนฺโต ขตํ อุปหตํ อตฺตานํ ปริหรติ
สาวชฺโช จ โหติ สานุวชฺโช จ วิญฺญูนํ พหุญฺจ อปุญฺญํ
ปสวติ ฉนฺทาคตึ คจฺฉนฺโต เอวํ ฉนฺทาคตึ คจฺฉติ
น โทสาคติ คนฺตพฺพาติ โทสาคตึ คจฺฉนฺโต กถํ
โทสาคตึ คจฺฉติ อิเธกจฺโจ อนตฺถํ เม อจรีติ อาฆาตํ
พนฺธติ อนตฺถํ เม จรตีติ อาฆาตํ พนฺธติ อนตฺถํ เม



จริสฺสตีติ อาฆาตํ พนฺธติ ปิยสฺส เม มนาปสฺส อนตฺถํ อจริ
อนตฺถํ จรติ อนตฺถํ จริสฺสตีติ อาฆาตํ พนฺธติ อปฺปิยสฺส เม
อมนาปสฺส อตฺถํ อจริ อตฺถํ จรติ อตฺถํ จริสฺสตีติ อาฆาตํ
พนฺธติ อิเมหิ นวหิ อาฆาตวตฺถูหิ อาฆาโต ปฏิฆาโต กุทฺโธ
โกธาภิภูโต อธมฺมํ ธมฺโมติ ทีเปติ ธมฺมํ อธมฺโมติ ทีเปติ
เป ทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปติ อทุฏฺฐุลฺลํ
อาปตฺตึ ทุฏฺฐุลฺลา อาปตฺตีติ ทีเปติ อิเมหิ อฏฺฐารสหิ วตฺถูหิ
โทสาคตึ คจฺฉนฺโต พหุชนาหิตาย ปฏิปนฺโน โหติ พหุชนาสุขาย
พหุโน ชนสฺส อนตฺถาย อหิตาย ทุกฺขาย เทวมนุสฺสานํ
อิเมหิ อฏฺฐารสหิ วตฺถูหิ โทสาคตึ คจฺฉนฺโต ขตํ อุปหตํ อตฺตานํ
ปริหรติ สาวชฺโช จ โหติ สานุวชฺโช จ วิญฺญูนํ พหุญฺจ
อปุญฺญํ ปสวติ โทสาคตึ คจฺฉนฺโต เอวํ โทสาคตึ คจฺฉติ
น โมหาคติ คนฺตพฺพาติ โมหาคตึ คจฺฉนฺโต กถํ
โมหาคตึ คจฺฉติ รตฺโต ราควเสน คจฺฉติ ทุฏฺโฐ โทสวเสน
คจฺฉติ มูโฬฺห โมหวเสน คจฺฉติ ปรามฏฺโฐ ทิฏฺฐิวเสน
คจฺฉติ มูโฬฺห สมฺมูโฬฺห โมหาภิภูโต อธมฺมํ ธมฺโมติ ทีเปติ
ธมฺมํ อธมฺโมติ ทีเปติ เป ทุฏฺฐุลฺลํ อาปตฺตึ อทุฏฺฐุลฺลา
อาปตฺตีติ ทีเปติ อทุฏฺฐุลฺลํ อาปตฺตึ ทุฏฺฐุลฺลา อาปตฺตีติ
ทีเปติ อิเมหิ อฏฺฐารสหิ วตฺถูหิ โมหาคตึ คจฺฉนฺโต
พหุชนาหิตาย ปฏิปนฺโน โหติ พหุชนาสุขาย พหุโน ชนสฺส อนตฺถาย


อหิตาย ทุกฺขาย เทวมนุสฺสานํ อิเมหิ อฏฺฐารสหิ วตฺถูหิ
โมหาคตึ คจฺฉนฺโต ขตํ อุปหตํ อตฺตานํ ปริหรติ สาวชฺโช จ โหติ
สานุวชฺโช จ วิญฺญูนํ พหุญฺจ อปุญฺญํ ปสวติ โมหาคตึ
คจฺฉนฺโต เอวํ โมหาคตึ คจฺฉติ
น ภยาคติ คนฺตพฺพาติ ภยาคตึ คจฺฉนฺโต กถํ
ภยาคตึ คจฺฉติ อิเธกจฺโจ อยํ วิสมนิสฺสิโต วา คหนนิสฺสิโต
วา พลวนิสฺสิโต วา กกฺขโฬ ผรุโส ชีวิตนฺตรายํ วา พฺรหฺมจริยนฺตรายํ
วา กริสฺสตีติ ตสฺส ภยา ภีโต อธมฺมํ ธมฺโมติ
ทีเปติ ธมฺมํ อธมฺโมติ ทีเปติ เป ทุฏฺฐุลฺลํ อาปตฺตึ
อทุฏฺฐุลฺลา อาปตฺตีติ ทีเปติ อทุฏฺฐุลฺลํ อาปตฺตึ ทุฏฺฐุลฺลา
อาปตฺตีติ ทีเปติ อิเมหิ อฏฺฐารสหิ วตฺถูหิ ภยาคตึ คจฺฉนฺโต
พหุชนาหิตาย ปฏิปนฺโน โหติ พหุชนาสุขาย พหุโน ชนสฺส อนตฺถาย
อหิตาย ทุกฺขาย เทวมนุสฺสานํ อิเมหิ อฏฺฐารสหิ วตฺถูหิ
ภยาคตึ คจฺฉนฺโต ขตํ อุปหตํ อตฺตานํ ปริหรติ สาวชฺโช จ โหติ
สานุวชฺโช จ วิญฺญูนํ พหุญฺจ อปุญฺญํ ปสวติ ภยาคตึ
คจฺฉนฺโต เอวํ ภยาคตึ คจฺฉติ
ฉนฺทา โทสา ภยา โมหา โย ธมฺมํ อติวตฺตติ
นิหียติ ตสฺส ยโส กาฬปกฺเขว จนฺทิมาติ
กถํ น ฉนฺทาคตึ คจฺฉติ อธมฺมํ อธมฺโมติ
ทีเปนฺโต น ฉนฺทาคตึ คจฺฉติ ธมฺมํ ธมฺโมติ ทีเปนฺโต น


ฉนฺทาคตึ คจฺฉติ อวินยํ อวินโยติ ทีเปนฺโต น ฉนฺทาคตึ
คจฺฉติ วินยํ วินโยติ ทีเปนฺโต น ฉนฺทาคตึ คจฺฉติ
อภาสิตํ อลปิตํ ตถาคเตน อภาสิตํ อลปิตํ ตถาคเตนาติ ทีเปนฺโต
น ฉนฺทาคตึ คจฺฉติ ภาสิตํ ลปิตํ ตถาคเตน ภาสิตํ ลปิตํ
ตถาคเตนาติ ทีเปนฺโต น ฉนฺทาคตึ คจฺฉติ อนาจิณฺณํ
ตถาคเตน อนาจิณฺณํ ตถาคเตนาติ ทีเปนฺโต น ฉนฺทาคตึ คจฺฉติ
อาจิณฺณํ ตถาคเตน อาจิณฺณํ ตถาคเตนาติ ทีเปนฺโต น ฉนฺทาคตึ
คจฺฉติ อปฺปญฺญตฺตํ ตถาคเตน อปฺปญฺญตฺตํ ตถาคเตนาติ
ทีเปนฺโต น ฉนฺทาคตึ คจฺฉติ ปญฺญตฺตํ ตถาคเตน ปญฺญตฺตํ
ตถาคเตนาติ ทีเปนฺโต น ฉนฺทาคตึ คจฺฉติ อนาปตฺตึ อนาปตฺตีติ
ทีเปนฺโต น ฉนฺทาคตึ คจฺฉติ อาปตฺตึ อาปตฺตีติ ทีเปนฺโต
น ฉนฺทาคตึ คจฺฉติ ลหุกํ อาปตฺตึ ลหุกา อาปตฺตีติ
ทีเปนฺโต น ฉนฺทาคตึ คจฺฉติ ครุกํ อาปตฺตึ ครุกา อาปตฺตีติ
ทีเปนฺโต น ฉนฺทาคตึ คจฺฉติ สาวเสสํ อาปตฺตึ สาวเสสา
อาปตฺตีติ ทีเปนฺโต น ฉนฺทาคตึ คจฺฉติ อนวเสสํ
อาปตฺตึ อนวเสสา อาปตฺตีติ ทีเปนฺโต น ฉนฺทาคตึ คจฺฉติ
ทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปนฺโต น ฉนฺทาคตึ
คจฺฉติ อทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปนฺโต
น ฉนฺทาคตึ คจฺฉติ เอวํ น ฉนฺทาคตึ คจฺฉติ
กถํ น โทสาคตึ คจฺฉติ อธมฺมํ อธมฺโมติ


ทีเปนฺโต น โทสาคตึ คจฺฉติ ธมฺมํ ธมฺโมติ ทีเปนฺโต น
โทสาคตึ คจฺฉติ เป ทุฏฺฐุลฺลํ อาปตฺตึ ทุฏฺฐุลฺลา อาปตฺตีติ
ทีเปนฺโต น โทสาคตึ คจฺฉติ อทุฏฺฐุลฺลํ อาปตฺตึ อทุฏฺฐุลฺลา
อาปตฺตีติ ทีเปนฺโต น โทสาคตึ คจฺฉติ เอวํ น โทสาคตึ
คจฺฉติ
กถํ น โมหาคตึ คจฺฉติ อธมฺมํ อธมฺโมติ
ทีเปนฺโต น โมหาคตึ คจฺฉติ ธมฺมํ ธมฺโมติ ทีเปนฺโต น
โมหาคตึ คจฺฉติ เป ทุฏฺฐุลฺลํ อาปตฺตึ ทุฏฺฐุลฺลา อาปตฺตีติ
ทีเปนฺโต น โมหาคตึ คจฺฉติ อทุฏฺฐุลฺลํ อาปตฺตึ อทุฏฺฐุลฺลา
อาปตฺตีติ ทีเปนฺโต น โมหาคตึ คจฺฉติ เอวํ น โมหาคตึ
คจฺฉติ
กถํ น ภยาคตึ คจฺฉติ อธมฺมํ อธมฺโมติ
ทีเปนฺโต น ภยาคตึ คจฺฉติ ธมฺมํ ธมฺโมติ ทีเปนฺโต น
ภยาคตึ คจฺฉติ เป ทุฏฺฐุลฺลํ อาปตฺตึ ทุฏฺฐุลฺลา อาปตฺตีติ
ทีเปนฺโต น ภยาคตึ คจฺฉติ อทุฏฺฐุลฺลํ อาปตฺตึ อทุฏฺฐุลฺลา
อาปตฺตีติ ทีเปนฺโต น ภยาคตึ คจฺฉติ เอวํ น ภยาคตึ คจฺฉติ
ฉนฺทา โทสา ภยา โมหา โย ธมฺมํ นาติวตฺตติ
อาปูรติ ตสฺส ยโส สุกฺกปกฺเขว จนฺทิมาติ
กถํ สญฺญาปนีเย ฐาเน สญฺญาเปติ อธมฺมํ
อธมฺโมติ ทีเปนฺโต สญฺญาปนีเย ฐาเน สญฺญาเปติ ธมฺมํ ธมฺโมติ


ทีเปนฺโต สญฺญาปนีเย ฐาเน สญฺญาเปติ เป ทุฏฺฐุลฺลํ อาปตฺตึ
ทุฏฺฐุลฺลา อาปตฺตีติ ทีเปนฺโต สญฺญาปนีเย ฐาเน สญฺญาเปติ
อทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปนฺโต สญฺญาปนีเย
ฐาเน สญฺญาเปติ เอวํ สญฺญาปนีเย ฐาเน สญฺญาเปติ
กถํ นิชฺฌาปนีเย ฐาเน นิชฺฌาเปติ อธมฺมํ
อธมฺโมติ ทีเปนฺโต นิชฺฌาปนีเย ฐาเน นิชฺฌาเปติ ธมฺมํ ธมฺโมติ
ทีเปนฺโต นิชฺฌาปนีเย ฐาเน นิชฺฌาเปติ เป ทุฏฺฐุลฺลํ อาปตฺตึ
ทุฏฺฐุลฺลา อาปตฺตีติ ทีเปนฺโต นิชฺฌาปนีเย ฐาเน นิชฺฌาเปติ
อทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปนฺโต นิชฺฌาปนีเย
ฐาเน นิชฺฌาเปติ เอวํ นิชฺฌาปนีเย ฐาเน นิชฺฌาเปติ
กถํ เปกฺขนีเย ฐาเน เปกฺขติ อธมฺมํ อธมฺโมติ
ทีเปนฺโต เปกฺขนีเย ฐาเน เปกฺขติ ธมฺมํ ธมฺโมติ ทีเปนฺโต
เปกฺขนีเย ฐาเน เปกฺขติ เป ทุฏฺฐุลฺลํ อาปตฺตึ ทุฏฺฐุลฺลา
อาปตฺตีติ ทีเปนฺโต เปกฺขนีเย ฐาเน เปกฺขติ อทุฏฺฐุลฺลํ อาปตฺตึ
อทุฏฺฐุลฺลา อาปตฺตีติ ทีเปนฺโต เปกฺขนีเย ฐาเน เปกฺขติ เอวํ
เปกฺขนีเย ฐาเน เปกฺขติ
กถํ ปสาทนีเย ฐาเน ปสาเทติ อธมฺมํ อธมฺโมติ
ทีเปนฺโต ปสาทนีเย ฐาเน ปสาเทติ ธมฺมํ ธมฺโมติ ทีเปนฺโต
ปสาทนีเย ฐาเน ปสาเทติ เป ทุฏฺฐุลฺลํ อาปตฺตึ ทุฏฺฐุลฺลา
อาปตฺตีติ ทีเปนฺโต ปสาทนีเย ฐาเน ปสาเทติ อทุฏฺฐุลฺลํ


อาปตฺตึ อทุฏฺฐุลฺลา อาปตฺตีติ ทีเปนฺโต ปสาทนีเย ฐาเน
ปสาเทติ เอวํ ปสาทนีเย ฐาเน ปสาเทติ
กถํ ลทฺธปกฺโขมฺหีติ ปรํ ปกฺขํ อวชานาติ
อิเธกจฺโจ ลทฺธปกฺโข โหติ ลทฺธปริวาโร ปกฺขวา ญาติวา อยํ
อลทฺธปกฺโข อลทฺธปริวาโร น ปกฺขวา น ญาติวาติ ตสฺส
อวชานนฺโต อธมฺมํ ธมฺโมติ ทีเปติ ธมฺมํ อธมฺโมติ
ทีเปติ เป ทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปติ
อทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปติ เอวํ ลทฺธปกฺโขมฺหีติ
ปรํ ปกฺขํ อวชานาติ
กถํ พหุสฺสุโตมฺหีติ อปฺปสฺสุตํ อวชานาติ
อิเธกจฺโจ พหุสฺสุโต โหติ สุตธโร สุตสนฺนิจโย อยํ อปฺปสฺสุโต
อปฺปาคโม อปฺปธโรติ ตสฺส อวชานนฺโต อธมฺมํ ธมฺโมติ
ทีเปติ ธมฺมํ อธมฺโมติ ทีเปติ เป ทุฏฺฐุลฺลํ อาปตฺตึ
อทุฏฺฐุลฺลา อาปตฺตีติ ทีเปติ อทุฏฺฐุลฺลํ อาปตฺตึ ทุฏฺฐุลฺลา
อาปตฺตีติ ทีเปติ เอวํ พหุสฺสุโตมฺหีติ อปฺปสฺสุตํ อวชานาติ
กถํ เถรตโรมฺหีติ นวกตรํ อวชานาติ อิเธกจฺโจ
เถโร โหติ รตฺตญฺญู จิรปพฺพชิโต อยํ นวโก อปฺปญฺญาโต
อปฺปสฺสุโต อปฺปกตญฺญู อิมสฺส วจนํ อกตํ ภวิสฺสตีติ ตสฺส
อวชานนฺโต อธมฺมํ ธมฺโมติ ทีเปติ ธมฺมํ อธมฺโมติ



ทีเปติ เป ทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปติ
อทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปติ เอวํ เถรตโรมฺหีติ
นวกตรํ อวชานาติ
อสมฺปตฺตํ น พฺยาหริตพฺพนฺติ อโนติณฺณํ ภาสํ น
โอตาเรตพฺพํ สมฺปตฺตํ ธมฺมโต วินยโต น ปริหาเปตพฺพนฺติ
ยํ อตฺถาย สงฺโฆ สนฺนิปติโต โหติ ตํ อตฺถํ ธมฺมโต วินยโต
น ปริหาเปตพฺพํ
เยน ธมฺเมนาติ ภูเตน วตฺถุนา เยน วินเยนาติ
โจเทตฺวา สาเรตฺวา เยน สตฺถุสาสเนนาติ ญตฺติสมฺปทาย
อนุสฺสาวนสมฺปทาย เยน ธมฺเมน เยน วินเยน เยน สตฺถุสาสเนน
ตํ อธิกรณํ วูปสมฺมติ ตถา ตํ อธิกรณํ วูปสเมตพฺพนฺติ
อนุวิชฺชเกน โจทโก ปุจฺฉิตพฺโพ ยํ โข ตฺวํ อาวุโส อิมสฺส
ภิกฺขุโน ปวารณํ ฐเปสิ กิมฺหิ นํ ฐเปสิ สีลวิปตฺติยา ฐเปสิ
อาจารวิปตฺติยา ฐเปสิ ทิฏฺฐิวิปตฺติยา ฐเปสีติ โส เจ
เอวํ วเทยฺย สีลวิปตฺติยา วา ฐเปมิ อาจารวิปตฺติยา
วา ฐเปมิ ทิฏฺฐิวิปตฺติยา วา ฐเปมีติ โส เอวมสฺส
วจนีโย ชานาติ ปนายสฺมา สีลวิปตฺตึ ชานาติ อาจารวิปตฺตึ
ชานาติ ทิฏฺฐิวิปตฺตินฺติ โส เจ เอวํ วเทยฺย ชานามิ
โข อหํ อาวุโส สีลวิปตฺตึ ชานามิ อาจารวิปตฺตึ ชานามิ



ทิฏฺฐิวิปตฺตินฺติ โส เอวมสฺส วจนีโย กตมา ปนาวุโส
สีลวิปตฺติ กตมา อาจารวิปตฺติ กตมา ทิฏฺฐิวิปตฺตีติ โส
เจ เอวํ วเทยฺย จตฺตาริ ปาราชิกานิ เตรส สงฺฆาทิเสสา อยํ
สีลวิปตฺติ ถุลฺลจฺจยํ ปาจิตฺติยํ ปาฏิเทสนียํ ทุกฺกฏํ ทุพฺภาสิตํ
อยํ อาจารวิปตฺติ มิจฺฉาทิฏฺฐิ อนฺตคฺคาหิกา ทิฏฺฐิ อยํ
ทิฏฺฐิวิปตฺตีติ โส เอวมสฺส วจนีโย ยํ โข ตฺวํ อาวุโส
อิมสฺส ภิกฺขุโน ปวารณํ ฐเปสิ ทิฏฺเฐน ฐเปสิ สุเตน ฐเปสิ
ปริสงฺกาย ฐเปสีติ โส เจ เอวํ วเทยฺย ทิฏฺเฐน วา ฐเปมิ
สุเตน วา ฐเปมิ ปริสงฺกาย วา ฐเปมีติ โส เอวมสฺส
วจนีโย ยํ โข ตฺวํ อาวุโส อิมสฺส ภิกฺขุโน ทิฏฺเฐน ปวารณํ
ฐเปสิ กินฺเต ทิฏฺฐํ กินฺติ เต ทิฏฺฐํ กทา เต ทิฏฺฐํ กตฺถ
เต ทิฏฺฐํ ปาราชิกํ อชฺฌาปชฺชนฺโต ทิฏฺโฐ สงฺฆาทิเสสํ
อชฺฌาปชฺชนฺโต ทิฏฺโฐ ถุลฺลจฺจยํ อชฺฌาปชฺชนฺโต ทิฏฺโฐ
ปาจิตฺติยํ อชฺฌาปชฺชนฺโต ทิฏฺโฐ ปาฏิเทสนียํ อชฺฌาปชฺชนฺโต
ทิฏฺโฐ ทุกฺกฏํ อชฺฌาปชฺชนฺโต ทิฏฺโฐ ทุพฺภาสิตํ อชฺฌาปชฺชนฺโต
ทิฏฺโฐ กตฺถ จ ตฺวํ อโหสิ กตฺถ จายํ ภิกฺขุ อโหสิ
กิญฺจ ตฺวํ กโรสิ กิญฺจายํ ภิกฺขุ กโรตีติ โส เจ เอวํ
วเทยฺย น โข อหํ อาวุโส อิมสฺส ภิกฺขุโน ทิฏฺเฐน ปวารณํ
ฐเปมิ อปิจ สุเตน ปวารณํ ฐเปมีติ โส เอวมสฺส
วจนีโย ยํ โข ตฺวํ อาวุโส อิมสฺส ภิกฺขุโน สุเตน ปวารณํ


ฐเปสิ กินฺเต สุตํ กินฺติ เต สุตํ กทา เต สุตํ กตฺถ เต
สุตํ ปาราชิกํ อชฺฌาปนฺโนติ สุตํ สงฺฆาทิเสสํ อชฺฌาปนฺโนติ
สุตํ ถุลฺลจฺจยํ อชฺฌาปนฺโนติ สุตํ ปาจิตฺติยํ อชฺฌาปนฺโนติ
สุตํ ปาฏิเทสนียํ อชฺฌาปนฺโนติ สุตํ ทุกฺกฏํ อชฺฌาปนฺโนติ
สุตํ ทุพฺภาสิตํ อชฺฌาปนฺโนติ สุตํ ภิกฺขุสฺส สุตํ ภิกฺขุนิยา
สุตํ สิกฺขมานาย สุตํ สามเณรสฺส สุตํ สามเณริยา สุตํ
อุปาสกสฺส สุตํ อุปาสิกาย สุตํ ราชูนํ สุตํ ราชมหามตฺตานํ
สุตํ ติตฺถิยานํ สุตํ ติตฺถิยสาวกานํ สุตนฺติ โส เจ เอวํ
วเทยฺย น โข อหํ อาวุโส อิมสฺส ภิกฺขุโน สุเตน ปวารณํ
ฐเปมิ อปิจ ปริสงฺกาย ปวารณํ ฐเปมีติ โส เอวมสฺส
วจนีโย ยํ โข ตฺวํ อาวุโส อิมสฺส ภิกฺขุโน ปริสงฺกาย ปวารณํ
ฐเปสิ กึ ปริสงฺกสิ กินฺติ ปริสงฺกสิ กทา ปริสงฺกสิ กตฺถ
ปริสงฺกสิ ปาราชิกํ อชฺฌาปนฺโนติ ปริสงฺกสิ สงฺฆาทิเสสํ
อชฺฌาปนฺโนติ ปริสงฺกสิ ถุลฺลจฺจยํ อชฺฌาปนฺโนติ ปริสงฺกสิ
ปาจิตฺติยํ อชฺฌาปนฺโนติ ปริสงฺกสิ ปาฏิเทสนียํ อชฺฌาปนฺโนติ
ปริสงฺกสิ ทุกฺกฏํ อชฺฌาปนฺโนติ ปริสงฺกสิ ทุพฺภาสิตํ อชฺฌาปนฺโนติ
ปริสงฺกสิ ภิกฺขุสฺส สุตฺวา ปริสงฺกสิ ภิกฺขุนิยา สุตฺวา
ปริสงฺกสิ สิกฺขมานาย สุตฺวา ปริสงฺกสิ สามเณรสฺส สุตฺวา
ปริสงฺกสิ สามเณริยา สุตฺวา ปริสงฺกสิ อุปาสกสฺส สุตฺวา
ปริสงฺกสิ อุปาสิกาย สุตฺวา ปริสงฺกสิ ราชูนํ สุตฺวา ปริสงฺกสิ


ราชมหามตฺตานํ สุตฺวา ปริสงฺกสิ ติตฺถิยานํ สุตฺวา ปริสงฺกสิ
ติตฺถิยสาวกานํ สุตฺวา ปริสงฺกสีติ
ทิฏฺฐํ ทิฏฺเฐน สเมติ ทิฏฺเฐน สํสนฺทเต ทิฏฺฐํ
ทิฏฺฐํ ปฏิจฺจ น อุเปติ อสุทฺธปริสงฺกิโต
โส ปุคฺคโล ปฏิญฺญาย กาตพฺพา เตน ปวารณา
สุตํ สุเตน สเมติ สุเตน สํสนฺทเต สุตํ
สุตํ ปฏิจฺจ น อุเปติ อสุทฺธปริสงฺกิโต
โส ปุคฺคโล ปฏิญฺญาย กาตพฺพา เตน ปวารณา
มุตํ มุเตน สเมติ มุเตน สํสนฺทเต มุตํ
มุตํ ปฏิจฺจ น อุเปติ อสุทฺธปริสงฺกิโต
โส ปุคฺคโล ปฏิญฺญาย กาตพฺพา เตน ปวารณาติ
กินฺเต ทิฏฺฐนฺติ กตมา ปุจฺฉา กินฺติ เต ทิฏฺฐนฺติ
กตมา ปุจฺฉา กทา เต ทิฏฺฐนฺติ กตมา ปุจฺฉา กตฺถ เต
ทิฏฺฐนฺติ กตมา ปุจฺฉา
กินฺเต ทิฏฺฐนฺติ วตฺถุปุจฺฉา วิปตฺติปุจฺฉา อาปตฺติปุจฺฉา
อชฺฌาจารปุจฺฉา วตฺถุปุจฺฉาติ อฏฺฐปาราชิกานํ วตฺถุปุจฺฉา
เตวีสสงฺฆาทิเสสานํ วตฺถุปุจฺฉา เทฺวอนิยตานํ วตฺถุปุจฺฉา
เทฺวจตฺตาฬีสนิสฺสคฺคิยานํ วตฺถุปุจฺฉา อฏฺฐาสีติสตปาจิตฺติยานํ วตฺถุปุจฺฉา
ทฺวาทสปาฏิเทสนียานํ วตฺถุปุจฺฉา ทุกฺกฏานํ วตฺถุปุจฺฉา ทุพฺภาสิตานํ
วตฺถุปุจฺฉา วิปตฺติปุจฺฉาติ สีลวิปตฺติปุจฺฉา อาจารวิปตฺติปุจฺฉา


ทิฏฺฐิวิปตฺติปุจฺฉา อาชีววิปตฺติปุจฺฉา อาปตฺติปุจฺฉาติ ปาราชิกาปตฺติปุจฺฉา
สงฺฆาทิเสสาปตฺติปุจฺฉา ถุลฺลจฺจยาปตฺติปุจฺฉา ปาจิตฺติยาปตฺติปุจฺฉา
ปาฏิเทสนียาปตฺติปุจฺฉา ทุกฺกฏาปตฺติปุจฺฉา ทุพฺภาสิตาปตฺติปุจฺฉา
อชฺฌาจารปุจฺฉาติ ทฺวยนฺทฺวยสมาปตฺติปุจฺฉา
กินฺติ เต ทิฏฺฐนฺติ ลิงฺคปุจฺฉา อิริยาปถปุจฺฉา
อาการปุจฺฉา วิปฺปการปุจฺฉา ลิงฺคปุจฺฉาติ ทีฆํ วา รสฺสํ วา
กณฺหํ วา โอทาตํ วา อิริยาปถปุจฺฉาติ คจฺฉนฺตํ วา ฐิตํ
วา นิสินฺนํ วา นิปนฺนํ วา อาการปุจฺฉาติ คิหิลิงฺเค วา
ติตฺถิยลิงฺเค วา ปพฺพชิตลิงฺเค วา วิปฺปการปุจฺฉาติ คจฺฉนฺตํ
วา ฐิตํ วา นิสินฺนํ วา นิปนฺนํ วา
กทา เต ทิฏฺฐนฺติ กาลปุจฺฉา สมยปุจฺฉา ทิวสปุจฺฉา
อุตุปุจฺฉา กาลปุจฺฉาติ ปุพฺพณฺหกาเล วา มชฺฌนฺติกกาเล วา
สายณฺหกาเล วา สมยปุจฺฉาติ ปุพฺพณฺหสมเย วา มชฺฌนฺติกสมเย
วา สายณฺหสมเย วา ทิวสปุจฺฉาติ ปุเรภตฺตํ วา
ปจฺฉาภตฺตํ วา รตฺตึ วา ทิวา วา กาเฬ วา ชุเณฺห วา
อุตุปุจฺฉาติ เหมนฺเต วา คิเมฺห วา วสฺเส วา
กตฺถ เต ทิฏฺฐนฺติ ฐานปุจฺฉา ภูมิปุจฺฉา โอกาสปุจฺฉา
ปเทสปุจฺฉา ฐานปุจฺฉาติ ภูมิยา วา ปฐวิยา วา ธรณิยา
วา ชคติยา วา ภูมิปุจฺฉาติ ภูมิยา วา ปพฺพเต วา ปาสาเณ
วา ปาสาเท วา โอกาสปุจฺฉาติ ปุรตฺถิเม วา โอกาเส


ปจฺฉิเม วา โอกาเส อุตฺตเร วา โอกาเส ทกฺขิเณ วา โอกาเส
ปเทสปุจฺฉาติ ปุรตฺถิเม วา ปเทเส ปจฺฉิเม วา ปเทเส อุตฺตเร
วา ปเทเส ทกฺขิเณ วา ปเทเสติ
มหาสงฺคามํ นิฏฺฐิตํ
ตสฺสุทฺทานํ
วตฺถุ นิทานํ อากาโร ปุพฺพาปรํ กตากตํ
กมฺมาธิกรณญฺเจว สมโถ ฉนฺทคามิ จ
โทสา โมหา ภยา เจว สญฺญา นิชฺฌาปเนน จ
เปกฺขา ปสาเท ปกฺโขมฺหิ สุตเถรตเรน จ
อสมฺปตฺตญฺจ สมฺปตฺตํ ธมฺเมน วินเยน จ
สตฺถุสฺส สาสเนนาปิ มหาสงฺคามญาปนาติ



กฐินเภทํ
กสฺส กฐินํ อนตฺถตํ กสฺส กฐินํ อตฺถตํ กินฺติ
กฐินํ อนตฺถตํ กินฺติ กฐินํ อตฺถตํ
กสฺส กฐินํ อนตฺถตนฺติ ทฺวินฺนํ ปุคฺคลานํ อนตฺถตํ
โหติ กฐินํ อนตฺถารกสฺส จ อนนุโมทกสฺส จ อิเมสํ ทฺวินฺนํ
ปุคฺคลานํ อนตฺถตํ โหติ กฐินํ
กสฺส กฐินํ อตฺถตนฺติ ทฺวินฺนํ ปุคฺคลานํ อตฺถตํ โหติ
กฐินํ อตฺถารกสฺส จ อนุโมทกสฺส จ อิเมสํ ทฺวินฺนํ ปุคฺคลานํ
อตฺถตํ โหติ กฐินํ
กินฺติ กฐินํ อนตฺถตนฺติ จตุวีสติยา อากาเรหิ อนตฺถตํ
โหติ กฐินํ น อุลฺลิขิตมตฺเตน อตฺถตํ โหติ กฐินํ น
โธวนมตฺเตน อตฺถตํ โหติ กฐินํ น จีวรวิจารณมตฺเตน อตฺถตํ
โหติ กฐินํ น เฉทนมตฺเตน อตฺถตํ โหติ กฐินํ น พนฺธนมตฺเตน
อตฺถตํ โหติ กฐินํ น โอวฏฺฏิกกรณมตฺเตน อตฺถตํ
โหติ กฐินํ น กณฺฑูสกรณมตฺเตน อตฺถตํ โหติ กฐินํ น
ทฬฺหีกมฺมกรณมตฺเตน อตฺถตํ โหติ กฐินํ น อนุวาตกรณมตฺเตน
อตฺถตํ โหติ กฐินํ น ปริภณฺฑกรณมตฺเตน อตฺถตํ โหติ กฐินํ
น โอวฏฺเฏยฺยกรณมตฺเตน อตฺถตํ โหติ กฐินํ น กมลมทฺทนมตฺเตน
อตฺถตํ โหติ กฐินํ น นิมิตฺตกเตน อตฺถตํ โหติ กฐินํ



น ปริกถากเตน อตฺถตํ โหติ กฐินํ น กุกฺกุกเตน อตฺถตํ โหติ
กฐินํ น สนฺนิธิกเตน อตฺถตํ โหติ กฐินํ น นิสฺสคฺคิเยน
อตฺถตํ โหติ กฐินํ น อกปฺปกเตน อตฺถตํ โหติ กฐินํ น
อญฺญตฺร สงฺฆาฏิยา อตฺถตํ โหติ กฐินํ น อญฺญตฺร
อุตฺตราสงฺเคน อตฺถตํ โหติ กฐินํ น อญฺญตฺร อนฺตรวาสเกน
อตฺถตํ โหติ กฐินํ น อญฺญตฺร ปญฺจเกน วา อติเรกปญฺจเกน
วา ตทเหว สญฺฉินฺเนน สมณฺฑลีกเตน อตฺถตํ โหติ กฐินํ น
อญฺญตฺร ปุคฺคลสฺส อตฺถารา อตฺถตํ โหติ กฐินํ น สมฺมา
เจว อตฺถตํ โหติ กฐินํ ตญฺเจ นิสฺสีมฏฺโฐ อนุโมทติ
เอวมฺปิ อนตฺถตํ โหติ กฐินํ
นิมิตฺตกมฺมํ นาม นิมิตฺตํ กโรติ อิมินา ทุสฺเสน
กฐินํ อตฺถริสฺสามีติ ปริกถา นาม ปริกถํ กโรติ อิมาย
ปริกถาย กฐินทุสฺสํ นิพฺพตฺเตสฺสามีติ กุกฺกุกตํ นาม อนาทิยทานํ
วุจฺจติ สนฺนิธิ นาม เทฺว สนฺนิธิโย กรณสนฺนิธิ จ
นิจยสนฺนิธิ จ นิสฺสคฺคิยํ นาม กยิรมาเน อรุณํ อุทฺริยติ
อิเมหิ จตุวีสติยา อากาเรหิ อนตฺถตํ โหติ กฐินํ
กินฺติ กฐินํ อตฺถตนฺติ สตฺตรสหิ อากาเรหิ อตฺถตํ
โหติ กฐินํ อหเตน อตฺถตํ โหติ กฐินํ อหตกปฺเปน อตฺถตํ
โหติ กฐินํ ปิโลติกาย อตฺถตํ โหติ กฐินํ ปํสุกูเลน อตฺถตํ
โหติ กฐินํ ปาปณิเกน อตฺถตํ โหติ กฐินํ อนิมิตฺตกเตน



อตฺถตํ โหติ กฐินํ อปริกถากเตน อตฺถตํ โหติ กฐินํ อกุกฺกุกเตน
อตฺถตํ โหติ กฐินํ อสนฺนิธิกเตน อตฺถตํ โหติ กฐินํ
อนิสฺสคฺคิเยน อตฺถตํ โหติ กฐินํ กปฺปกเตน อตฺถตํ โหติ กฐินํ
สงฺฆาฏิยา อตฺถตํ โหติ กฐินํ อุตฺตราสงฺเคน อตฺถตํ โหติ
กฐินํ อนฺตรวาสเกน อตฺถตํ โหติ กฐินํ ปญฺจเกน วา
อติเรกปญฺจเกน วา ตทเหว สญฺฉินฺเนน สมณฺฑลีกเตน อตฺถตํ
โหติ กฐินํ ปุคฺคลสฺส อตฺถารา อตฺถตํ โหติ กฐินํ สมฺมา
เจว อตฺถตํ โหติ กฐินํ ตญฺเจ สีมฏฺโฐ อนุโมทติ เอวมฺปิ
อตฺถตํ โหติ กฐินํ อิเมหิ สตฺตรสหิ อากาเรหิ อตฺถตํ โหติ กฐินํ
สห กฐินสฺส อตฺถารา กติ ธมฺมา ชายนฺติ สห
กฐินสฺส อตฺถารา ปณฺณรส ธมฺมา ชายนฺติ อฏฺฐ มาติกา เทฺว
ปลิโพธา ปญฺจ อานิสํสา สห กฐินสฺส อตฺถารา อิเม ปณฺณรส
ธมฺมา ชายนฺติ
ปโยคสฺส กตเม ธมฺมา อนนฺตรปจฺจเยน ปจฺจโย
สมนนฺตรปจฺจเยน ปจฺจโย นิสฺสยปจฺจเยน ปจฺจโย อุปนิสฺสยปจฺจเยน
ปจฺจโย ปุเรชาตปจฺจเยน ปจฺจโย ปจฺฉาชาตปจฺจเยน
ปจฺจโย สหชาตปจฺจเยน ปจฺจโย ปุพฺพกรณสฺส เป
ปจฺจุทฺธารสฺส อธิฏฺฐานสฺส อตฺถารสฺส มาติกานญฺจ ปลิโพธานญฺจ
วตฺถุสฺส กตเม ธมฺมา อนนฺตรปจฺจเยน ปจฺจโย
สมนนฺตรปจฺจเยน ปจฺจโย นิสฺสยปจฺจเยน ปจฺจโย


อุปนิสฺสยปจฺจเยน ปจฺจโย ปุเรชาตปจฺจเยน ปจฺจโย ปจฺฉาชาตปจฺจเยน
ปจฺจโย สหชาตปจฺจเยน ปจฺจโย
ปุพฺพกรณํ ปโยคสฺส อนนฺตรปจฺจเยน ปจฺจโย
สมนนฺตรปจฺจเยน ปจฺจโย นิสฺสยปจฺจเยน ปจฺจโย อุปนิสฺสยปจฺจเยน
ปจฺจโย ปโยโค ปุพฺพกรณสฺส ปุเรชาตปจฺจเยน
ปจฺจโย ปุพฺพกรณํ ปโยคสฺส ปจฺฉาชาตปจฺจเยน ปจฺจโย
ปณฺณรส ธมฺมา สหชาตปจฺจเยน ปจฺจโย
ปจฺจุทฺธาโร ปุพฺพกรณสฺส อนนฺตรปจฺจเยน ปจฺจโย
สมนนฺตรปจฺจเยน ปจฺจโย นิสฺสยปจฺจเยน ปจฺจโย อุปนิสฺสยปจฺจเยน
ปจฺจโย ปุพฺพกรณํ ปจฺจุทฺธารสฺส ปุเรชาตปจฺจเยน
ปจฺจโย ปจฺจุทฺธาโร ปุพฺพกรณสฺส ปจฺฉาชาตปจฺจเยน ปจฺจโย
ปณฺณรส ธมฺมา สหชาตปจฺจเยน ปจฺจโย
อธิฏฺฐานํ ปจฺจุทฺธารสฺส อนนฺตรปจฺจเยน ปจฺจโย
สมนนฺตรปจฺจเยน ปจฺจโย นิสฺสยปจฺจเยน ปจฺจโย อุปนิสฺสยปจฺจเยน
ปจฺจโย ปจฺจุทฺธาโร อธิฏฺฐานสฺส ปุเรชาตปจฺจเยน
ปจฺจโย อธิฏฺฐานํ ปจฺจุทฺธารสฺส ปจฺฉาชาตปจฺจเยน ปจฺจโย
ปณฺณรส ธมฺมา สหชาตปจฺจเยน ปจฺจโย
อตฺถาโร อธิฏฺฐานสฺส อนนฺตรปจฺจเยน ปจฺจโย
สมนนฺตรปจฺจเยน ปจฺจโย นิสฺสยปจฺจเยน ปจฺจโย
อุปนิสฺสยปจฺจเยน ปจฺจโย อธิฏฺฐานํ อตฺถารสฺส ปุเรชาตปจฺจเยน


ปจฺจโย อตฺถาโร อธิฏฺฐานสฺส ปจฺฉาชาตปจฺจเยน ปจฺจโย
ปณฺณรส ธมฺมา สหชาตปจฺจเยน ปจฺจโย
มาติกา จ ปลิโพธา จ อตฺถารสฺส อนนฺตรปจฺจเยน
ปจฺจโย สมนนฺตรปจฺจเยน ปจฺจโย นิสฺสยปจฺจเยน ปจฺจโย
อุปนิสฺสยปจฺจเยน ปจฺจโย อตฺถาโร มาติกานญฺจ ปลิโพธานญฺจ
ปุเรชาตปจฺจเยน ปจฺจโย มาติกา จ ปลิโพธา จ อตฺถารสฺส
ปจฺฉาชาตปจฺจเยน ปจฺจโย ปณฺณรส ธมฺมา สหชาตปจฺจเยน
ปจฺจโย
อาสา จ อนาสา จ วตฺถุสฺส อนนฺตรปจฺจเยน ปจฺจโย
สมนนฺตรปจฺจเยน ปจฺจโย นิสฺสยปจฺจเยน ปจฺจโย อุปนิสฺสยปจฺจเยน
ปจฺจโย วตฺถุ อาสานญฺจ อนาสานญฺจ ปุเรชาตปจฺจเยน
ปจฺจโย อาสา จ อนาสา จ วตฺถุสฺส ปจฺฉาชาตปจฺจเยน
ปจฺจโย ปณฺณรส ธมฺมา สหชาตปจฺจเยน ปจฺจโย
ปุพฺพกรณํ กึนิทานํ กึสมุทยํ กึชาติกํ กึปภวํ
กึสมฺภารํ กึสมุฏฺฐานํ ปจฺจุทฺธาโร กึนิทาโน กึสมุทโย
กึชาติโก กึปภโว กึสมฺภาโร กึสมุฏฺฐาโน อธิฏฺฐานํ
กึนิทานํ กึสมุทยํ กึชาติกํ กึปภวํ กึสมฺภารํ กึสมุฏฺฐานํ
อตฺถาโร กึนิทาโน กึสมุทโย กึชาติโก กึปภโว กึสมฺภาโร
กึสมุฏฺฐาโน มาติกา จ ปลิโพธา จ กึนิทานา กึสมุทยา
กึชาติกา กึปภวา กึสมฺภารา กึสมุฏฺฐานา อาสา จ


อนาสา จ กึนิทานา กึสมุทยา กึชาติกา กึปภวา กึสมฺภารา
กึสมุฏฺฐานา ปุพฺพกรณํ ปโยคนิทานํ ปโยคสมุทยํ ปโยคชาติกํ
ปโยคปฺปภวํ ปโยคสมฺภารํ ปโยคสมุฏฺฐานํ
ปจฺจุทฺธาโร ปุพฺพกรณนิทาโน ปุพฺพกรณสมุทโย ปุพฺพกรณชาติโก
ปุพฺพกรณปฺปภโว ปุพฺพกรณสมฺภาโร ปุพฺพกรณสมุฏฺฐาโน
อธิฏฺฐานํ ปจฺจุทฺธารนิทานํ ปจฺจุทฺธารสมุทยํ
ปจฺจุทฺธารชาติกํ ปจฺจุทฺธารปฺปภวํ ปจฺจุทฺธารสมฺภารํ ปจฺจุทฺธารสมุฏฺฐานํ
อตฺถาโร อธิฏฺฐานนิทาโน อธิฏฺฐานสมุทโย
อธิฏฺฐานชาติโก อธิฏฺฐานปฺปภโว อธิฏฺฐานสมฺภาโร อธิฏฺฐานสมุฏฺฐาโน
มาติกา ปลิโพธา จ อตฺถารนิทานา อตฺถารสมุทยา
อตฺถารชาติกา อตฺถารปฺปภวา อตฺถารสมฺภารา
อตฺถารสมุฏฺฐานา อาสา จ อนาสา จ วตฺถุนิทานา
วตฺถุสมุทยา วตฺถุชาติกา วตฺถุปฺปภวา วตฺถุสมฺภารา
วตฺถุสมุฏฺฐานา ปโยโค กึนิทาโน กึสมุทโย กึชาติโก
กึปภโว กึสมฺภาโร กึสมุฏฺฐาโน ปุพฺพกรณํ เป
ปจฺจุทฺธาโร อธิฏฺฐานํ อตฺถาโร มาติกา จ ปลิโพธา
จ วตฺถุ อาสา จ อนาสา จ กึนิทานา กึสมุทยา กึชาติกา
กึปภวา กึสมฺภารา กึสมุฏฺฐานา ปโยโค เหตุนิทาโน
เหตุสมุทโย เหตุชาติโก เหตุปฺปภโว เหตุสมฺภาโร
เหตุสมุฏฺฐาโน ปุพฺพกรณํ เป ปจฺจุทฺธาโร อธิฏฺฐานํ


อตฺถาโร มาติกา จ ปลิโพธา จ วตฺถุ อาสา จ อนาสา
จ เหตุนิทานา เหตุสมุทยา เหตุชาติกา เหตุปฺปภวา
เหตุสมฺภารา เหตุสมุฏฺฐานา ปโยโค กึนิทาโน กึสมุทโย
กึชาติโก กึปภโว กึสมฺภาโร กึสมุฏฺฐาโน ปุพฺพกรณํ เป
ปจฺจุทฺธาโร อธิฏฺฐานํ อตฺถาโร มาติกา จ ปลิโพธา จ
วตฺถุ อาสา จ อนาสา จ กึนิทานา กึสมุทยา กึชาติกา
กึปภวา กึสมฺภารา กึสมุฏฺฐานา ปโยโค ปจฺจยนิทาโน
ปจฺจยสมุทโย ปจฺจยชาติโก ปจฺจยปฺปภโว ปจฺจยสมฺภาโร
ปจฺจยสมุฏฺฐาโน ปุพฺพกรณํ เป ปจฺจุทฺธาโร อธิฏฺฐานํ
อตฺถาโร มาติกา จ ปลิโพธา จ วตฺถุ อาสา จ อนาสา
จ ปจฺจยนิทานา ปจฺจยสมุทยา ปจฺจยชาติกา ปจฺจยปฺปภวา
ปจฺจยสมฺภารา ปจฺจยสมุฏฺฐานา
ปุพฺพกรณํ กตีหิ ธมฺเมหิ สงฺคหิตํ ปุพฺพกรณํ
สตฺตหิ ธมฺเมหิ สงฺคหิตํ โธวเนน วิจารเณน เฉทเนน
พนฺธเนน สิพฺพเนน รชเนน กปฺปกรเณน ปุพฺพกรณํ
อิเมหิ สตฺตหิ ธมฺเมหิ สงฺคหิตํ ปจฺจุทฺธาโร กตีหิ ธมฺเมหิ
สงฺคหิโต ปจฺจุทฺธาโร ตีหิ ธมฺเมหิ สงฺคหิโต สงฺฆาฏิยา
อุตฺตราสงฺเคน อนฺตรวาสเกน อธิฏฺฐานํ กตีหิ ธมฺเมหิ สงฺคหิตํ
อธิฏฺฐานํ ตีหิ ธมฺเมหิ สงฺคหิตํ สงฺฆาฏิยา อุตฺตราสงฺเคน
อนฺตรวาสเกน อตฺถาโร กตีหิ ธมฺเมหิ สงฺคหิโต อตฺถาโร


เอเกน ธมฺเมน สงฺคหิโต วจีเภเทน
กฐินสฺส กติ มูลานิ กติ วตฺถูนิ กติ ภูมิโย กฐินสฺส
เอกํ มูลํ สงฺโฆ ตีณิ วตฺถูนิ สงฺฆาฏิ อุตฺตราสงฺโค อนฺตรวาสโก
ฉ ภูมิโย โขมํ กปฺปาสิกํ โกเสยฺยํ กมฺพลํ สาณํ ภงฺคํ
กฐินสฺส โก อาทิ กึ มชฺเฌ กึ ปริโยสานํ
กฐินสฺส ปุพฺพกรณํ อาทิ กิริยา มชฺเฌ อตฺถาโร ปริโยสานํ
กตีหงฺเคหิ สมนฺนาคโต ปุคฺคโล อภพฺโพ กฐินํ
อตฺถริตุํ กตีหงฺเคหิ สมนฺนาคโต ปุคฺคโล ภพฺโพ กฐินํ อตฺถริตุํ
อฏฺฐหงฺเคหิ สมนฺนาคโต ปุคฺคโล อภพฺโพ กฐินํ อตฺถริตุํ
อฏฺฐหงฺเคหิ สมนฺนาคโต ปุคฺคโล ภพฺโพ กฐินํ อตฺถริตุํ
กตเมหิ อฏฺฐหงฺเคหิ สมนฺนาคโต ปุคฺคโล อภพฺโพ กฐินํ อตฺถริตุํ
ปุพฺพกรณํ น ชานาติ ปจฺจุทฺธารํ น ชานาติ อธิฏฺฐานํ น
ชานาติ อตฺถารํ น ชานาติ มาติกํ น ชานาติ ปลิโพธํ
น ชานาติ อุทฺธารํ น ชานาติ อานิสํสํ น ชานาติ อิเมหิ
อฏฺฐหงฺเคหิ สมนฺนาคโต ปุคฺคโล อภพฺโพ กฐินํ อตฺถริตุํ
กตเมหิ อฏฺฐหงฺเคหิ สมนฺนาคโต ปุคฺคโล ภพฺโพ กฐินํ อตฺถริตุํ
ปุพฺพกรณํ ชานาติ ปจฺจุทฺธารํ ชานาติ อธิฏฺฐานํ ชานาติ
อตฺถารํ ชานาติ มาติกํ ชานาติ ปลิโพธํ ชานาติ อุทฺธารํ
ชานาติ อานิสํสํ ชานาติ อิเมหิ อฏฺฐหงฺเคหิ สมนฺนาคโต
ปุคฺคโล ภพฺโพ กฐินํ อตฺถริตุํ


กตีนํ ปุคฺคลานํ กฐินตฺถารา น รูหนฺติ กตีนํ
ปุคฺคลานํ กฐินตฺถารา รูหนฺติ ติณฺณํ ปุคฺคลานํ กฐินตฺถารา 
น รูหนฺติ ติณฺณํ ปุคฺคลานํ กฐินตฺถารา รูหนฺติ กตเมสํ 
ติณฺณํ ปุคฺคลานํ กฐินตฺถารา น รูหนฺติ นิสฺสีมฏฺโฐ อนุโมทติ 
อนุโมทนฺโต น วาจํ ภินฺทติ วาจํ ภินฺทนฺโต น ปรํ วิญฺญาเปติ
อิเมสํ ติณฺณํ ปุคฺคลานํ กฐินตฺถารา น รูหนฺติ กตเมสํ 
ติณฺณํ ปุคฺคลานํ กฐินตฺถารา รูหนฺติ สีมฏฺโฐ อนุโมทติ 
อนุโมทนฺโต วาจํ ภินฺทติ วาจํ ภินฺทนฺโต ปรํ วิญฺญาเปติ
อิเมสํ ติณฺณํ ปุคฺคลานํ กฐินตฺถารา รูหนฺติ 
กติ กฐินตฺถารา น รูหนฺติ กติ กฐินตฺถารา
รูหนฺติ ตโย กฐินตฺถารา น รูหนฺติ ตโย กฐินตฺถารา
รูหนฺติ กตเม ตโย กฐินตฺถารา น รูหนฺติ วตฺถุวิปนฺนญฺเจว
โหติ กาลวิปนฺนญฺจ กรณวิปนฺนญฺจ อิเม ตโย กฐินตฺถารา
น รูหนฺติ กตเม ตโย กฐินตฺถารา รูหนฺติ วตฺถุสมฺปนฺนญฺเจว
โหติ กาลสมฺปนฺนญฺจ กรณสมฺปนฺนญฺจ อิเม ตโย กฐินตฺถารา
รูหนฺติ
กฐินํ ชานิตพฺพํ กฐินตฺถาโร ชานิตพฺโพ กฐินสฺส
อตฺถารมาโส ชานิตพฺโพ กฐินสฺส อตฺถารวิปตฺติ ชานิตพฺพา
กฐินสฺส อตฺถารสมฺปตฺติ ชานิตพฺพา นิมิตฺตกมฺมํ ชานิตพฺพํ
ปริกถา ชานิตพฺพา กุกฺกุกตํ ชานิตพฺพํ สนฺนิธิ ชานิตพฺพา


นิสฺสคฺคิยํ ชานิตพฺพํ
กฐินํ ชานิตพฺพนฺติ เตสญฺเญว ธมฺมานํ สงฺคโห
สมวาโย นามํ นามกมฺมํ นามเธยฺยํ นิรุตฺติ พฺยญฺชนํ อภิลาโป
ยทิทํ กฐินนฺติ กฐินสฺส อตฺถารมาโส ชานิตพฺโพติ วสฺสานสฺส
ปจฺฉิโม มาโส ชานิตพฺโพ กฐินสฺส อตฺถารวิปตฺติ ชานิตพฺพาติ
จตุวีสติยา อากาเรหิ กฐินสฺส อตฺถารวิปตฺติ ชานิตพฺพา กฐินสฺส
อตฺถารสมฺปตฺติ ชานิตพฺพาติ สตฺตรสหิ อากาเรหิ กฐินสฺส อตฺถารสมฺปตฺติ
ชานิตพฺพา นิมิตฺตกมฺมํ ชานิตพฺพนฺติ นิมิตฺตํ กโรติ
อิมินา ทุสฺเสน กฐินํ อตฺถริสฺสามีติ ปริกถา ชานิตพฺพาติ
ปริกถํ กโรติ อิมาย ปริกถาย กฐินทุสฺสํ นิพฺพตฺเตสฺสามีติ
กุกฺกุกตํ ชานิตพฺพนฺติ อนาทิยทานํ ชานิตพฺพํ สนฺนิธิ ชานิตพฺพาติ
เทฺว สนฺนิธิโย ชานิตพฺพา กรณสนฺนิธิ จ นิจยสนฺนิธิ จ
นิสฺสคฺคิยํ ชานิตพฺพนฺติ กยิรมาเน อรุณํ อุทฺริยติ
กฐินตฺถาโร ชานิตพฺโพติ สเจ สงฺฆสฺส กฐินทุสฺสํ
อุปฺปนฺนํ โหติ สงฺเฆน กถํ ปฏิปชฺชิตพฺพํ อตฺถารเกน กถํ
ปฏิปชฺชิตพฺพํ อนุโมทเกน กถํ ปฏิปชฺชิตพฺพํ สงฺเฆน ญตฺติทุติเยน
กมฺเมน กฐินตฺถารกสฺส ภิกฺขุโน ทาตพฺพํ เตน
กฐินตฺถารเกน ภิกฺขุนา ตทเหว โธวิตฺวา วิมชฺชิตฺวา วิจาเรตฺวา
ฉินฺทิตฺวา สิพฺเพตฺวา รชิตฺวา กปฺปํ กตฺวา กฐินํ อตฺถริตพฺพํ
สเจ สงฺฆาฏิยา กฐินํ อตฺถริตุกาโม โหติ โปราณิกา สงฺฆาฏิ



ปจฺจุทฺธริตพฺพา นวา สงฺฆาฏิ อธิฏฺฐาตพฺพา อิมาย สงฺฆาฏิยา
กฐินํ อตฺถรามีติ วาจา ภินฺทิตพฺพา สเจ อุตฺตราสงฺเคน กฐินํ
อตฺถริตุกาโม โหติ โปราณโก อุตฺตราสงฺโค ปจฺจุทฺธริตพฺโพ
นโว อุตฺตราสงฺโค อธิฏฺฐาตพฺโพ อิมินา อุตฺตราสงฺเคน กฐินํ
อตฺถรามีติ วาจา ภินฺทิตพฺพา สเจ อนฺตรวาสเกน กฐินํ
อตฺถริตุกาโม โหติ โปราณโก อนฺตรวาสโก ปจฺจุทฺธริตพฺโพ
นโว อนฺตรวาสโก อธิฏฺฐาตพฺโพ อิมินา อนฺตรวาสเกน กฐินํ
อตฺถรามีติ วาจา ภินฺทิตพฺพา เตน กฐินตฺถารเกน ภิกฺขุนา
สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา อญฺชลึ ปคฺคเหตฺวา
เอวมสฺส วจนีโย อตฺถตํ ภนฺเต สงฺฆสฺส กฐินํ ธมฺมิโก
กฐินตฺถาโร อนุโมทถาติ เตหิ อนุโมทเกหิ ภิกฺขูหิ เอกํสํ
อุตฺตราสงฺคํ กริตฺวา อญฺชลึ ปคฺคเหตฺวา เอวมสฺส วจนีโย อตฺถตํ
อาวุโส สงฺฆสฺส กฐินํ ธมฺมิโก กฐินตฺถาโร อนุโมทามาติ
เตน กฐินตฺถารเกน ภิกฺขุนา สมฺพหุเล ภิกฺขู อุปสงฺกมิตฺวา เอกํสํ
อุตฺตราสงฺคํ กริตฺวา อญฺชลึ ปคฺคเหตฺวา เอวมสฺส วจนียา อตฺถตํ
ภนฺเต สงฺฆสฺส กฐินํ ธมฺมิโก กฐินตฺถาโร อนุโมทถาติ
เตหิ อนุโมทเกหิ ภิกฺขูหิ เอกํสํ อุตฺตราสงฺคํ กริตฺวา อญฺชลึ
ปคฺคเหตฺวา เอวมสฺส วจนีโย อตฺถตํ อาวุโส สงฺฆสฺส กฐินํ
ธมฺมิโก กฐินตฺถาโร อนุโมทามาติ เตน กฐินตฺถารเกน
ภิกฺขุนา เอกํ ภิกฺขุํ อุปสงฺกมิตฺวา เอกํสํ อุตฺตราสงฺคํ กริตฺวา


อญฺชลึ ปคฺคเหตฺวา เอวมสฺส วจนีโย อตฺถตํ อาวุโส สงฺฆสฺส
กฐินํ ธมฺมิโก กฐินตฺถาโร อนุโมทาหีติ เตน อนุโมทเกน
ภิกฺขุนา เอกํสํ อุตฺตราสงฺคํ กริตฺวา อญฺชลึ ปคฺคเหตฺวา เอวมสฺส
วจนีโย อตฺถตํ อาวุโส สงฺฆสฺส กฐินํ ธมฺมิโก กฐินตฺถาโร
อนุโมทามีติ
สงฺโฆ กฐินํ อตฺถรติ คโณ กฐินํ อตฺถรติ ปุคฺคโล
กฐินํ อตฺถรตีติ น สงฺโฆ กฐินํ อตฺถรติ น คโณ กฐินํ
อตฺถรติ ปุคฺคโล กฐินํ อตฺถรตีติ หญฺจิ น สงฺโฆ กฐินํ
อตฺถรติ น คโณ กฐินํ อตฺถรติ ปุคฺคโล กฐินํ อตฺถรติ
สงฺฆสฺส อนตฺถตํ โหติ กฐินํ คณสฺส อนตฺถตํ โหติ กฐินํ
ปุคฺคลสฺส อตฺถตํ โหติ กฐินํ สงฺโฆ ปาติโมกฺขํ อุทฺทิสติ
คโณ ปาติโมกฺขํ อุทฺทิสติ ปุคฺคโล ปาติโมกฺขํ อุทฺทิสฺสตีติ
น สงฺโฆ ปาติโมกฺขํ อุทฺทิสติ น คโณ ปาติโมกฺขํ อุทฺทิสติ
ปุคฺคโล ปาติโมกฺขํ อุทฺทิสตีติ หญฺจิ น สงฺโฆ ปาติโมกฺขํ
อุทฺทิสติ น คโณ ปาติโมกฺขํ อุทฺทิสติ ปุคฺคโล ปาติโมกฺขํ
อุทฺทิสติ สงฺฆสฺส อนุทฺทิฏฺฐํ โหติ ปาติโมกฺขํ คณสฺส อนุทฺทิฏฺฐํ
โหติ ปาติโมกฺขํ ปุคฺคลสฺส อุทฺทิฏฺฐํ โหติ ปาติโมกฺขํ สงฺฆสฺส
สามคฺคิยา คณสฺส สามคฺคิยา ปุคฺคลสฺส อุทฺเทสา สงฺฆสฺส อุทฺทิฏฺฐํ
โหติ ปาติโมกฺขํ คณสฺส อุททิฏฺฐํ โหติ ปาติโมกฺขํ ปุคฺคลสฺส
อุทฺทิฏฺฐํ โหติ ปาติโมกฺขํ เอวเมว น สงฺโฆ กฐินํ อตฺถรติ


น คโณ กฐินํ อตฺถรติ ปุคฺคโล กฐินํ อตฺถรติ สงฺฆสฺส
อนุโมทนาย คณสฺส อนุโมทนาย ปุคฺคลสฺส อตฺถารา สงฺฆสฺส
อตฺถตํ โหติ กฐินํ คณสฺส อตฺถตํ โหติ กฐินํ ปุคฺคลสฺส
อตฺถตํ โหติ กฐินนฺติ
ปกฺกมนนฺติโก กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ ปุจฺฉามิ
กตโม ปลิโพโธ ปฐมํ ฉิชฺชติ
ปกฺกมนนฺติโก กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ วิสฺสชฺชิสฺสํ
จีวรปลิโพโธ ปฐมํ ฉิชฺชติ
ตสฺส สห พหิสีมคมนา อาวาสปลิโพโธ ฉิชฺชติ
นิฏฺฐานนฺติโก กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ ปุจฺฉามิ
กตโม ปลิโพโธ ปฐมํ ฉิชฺชติ
นิฏฺฐานนฺติโก กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ วิสฺสชฺชิสฺสํ


อาวาสปลิโพโธ ปฐมํ ฉิชฺชติ
จีวเร นิฏฺฐิเต จีวรปลิโพโธ ฉิชฺชติ
สนฺนิฏฺฐานนฺติโก กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ ปุจฺฉามิ
กตโม ปลิโพโธ ปฐมํ ฉิชฺชติ
สนฺนิฏฺฐานนฺติโก กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ วิสฺสชฺชิสฺสํ
เทฺว ปลิโพธา อปุพฺพํ อจริมํ ฉิชฺชนฺติ
นาสนนฺติโก กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ ปุจฺฉามิ
กตโม ปลิโพโธ ปฐมํ ฉิชฺชติ
นาสนนฺติโก กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ วิสฺสชฺชิสฺสํ
อาวาสปลิโพโธ ปฐมํ ฉิชฺชติ
จีวเร นฏฺเฐ จีวรปลิโพโธ ฉิชฺชติ
สวนนฺติโก กฐินุทฺธาโร


วุตฺโต อาทิจฺจพนฺธุนา
เอตญฺจ ตาหํ ปุจฺฉามิ
กตโม ปลิโพโธ ปฐมํ ฉิชฺชติ
สวนนฺติโก กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ วิสฺสชฺชิสฺสํ
จีวรปลิโพโธ ปฐมํ ฉิชฺชติ
ตสฺส สห สวเนน อาวาสปลิโพโธ ฉิชฺชติ
อาสาวจฺเฉทิโก กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ ปุจฺฉามิ
กตโม ปลิโพโธ ปฐมํ ฉิชฺชติ
อาสาวจฺเฉทิโก กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ วิสฺสชฺชิสฺสํ
อาวาสปลิโพโธ ปฐมํ ฉิชฺชติ
จีวราสาย อุปจฺฉินฺนาย จีวรปลิโพโธ ฉิชฺชติ
สีมาติกฺกนฺติโก กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ ปุจฺฉามิ



กตโม ปลิโพโธ ปฐมํ ฉิชฺชติ
สีมาติกฺกนฺติโก กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ วิสฺสชฺชิสฺสํ
จีวรปลิโพโธ ปฐมํ ฉิชฺชติ
ตสฺส พหิสีมคตสฺส อาวาสปลิโพโธ ฉิชฺชติ
สหุพฺภาโร กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ ปุจฺฉามิ
กตโม ปลิโพโธ ปฐมํ ฉิชฺชติ
สหุพฺภาโร กฐินุทฺธาโร
วุตฺโต อาทิจฺจพนฺธุนา
เอตญฺจ ตาหํ วิสฺสชฺชิสฺสํ
เทฺว ปลิโพธา อปุพฺพํ อจริมํ ฉิชฺชนฺตีติ
กติ กฐินุทฺธารา สงฺฆาธีนา กติ กฐินุทฺธารา
ปุคฺคลาธีนา กติ กฐินุทฺธารา เนว สงฺฆาธีนา น ปุคฺคลาธีนา
เอโก กฐินุทฺธาโร สงฺฆาธีโน อนฺตรุพฺภาโร จตฺตาโร
กฐินุทฺธารา ปุคฺคลาธีนา ปกฺกมนนฺติโก นิฏฺฐานนฺติโก สนฺนิฏฺฐานนฺติโก
สีมาติกฺกนฺติโก จตฺตาโร กฐินุทฺธารา เนว สงฺฆาธีนา
น ปุคฺคลาธีนา นาสนนฺติโก สวนนฺติโก อาสาวจฺเฉทิโก สหุพฺภาโร



กติ กฐินุทฺธารา อนฺโตสีมาย อุทฺธริยนฺติ กติ กฐินุทฺธารา
พหิสีมาย อุทฺธริยนฺติ กติ กฐินุทฺธารา สิยา อนฺโตสีมาย อุทฺธริยนฺติ
สิยา พหิสีมาย อุทฺธริยนฺติ เทฺว กฐินุทฺธารา อนฺโตสีมาย อุทฺธริยนฺติ
อนฺตรุพฺภาโร สหุพฺภาโร ตโย กฐินุทฺธารา พหิสีมาย
อุทฺธริยนฺติ ปกฺกมนนฺติโก สวนนฺติโก สีมาติกฺกนฺติโก จตฺตาโร
กฐินุทฺธารา สิยา อนฺโตสีมาย อุทฺธริยนฺติ สิยา พหิสีมาย อุทฺธริยนฺติ
นิฏฺฐานนฺติโก สนฺนิฏฺฐานนฺติโก นาสนนฺติโก อาสาวจฺเฉทิโก
กติ กฐินุทฺธารา เอกุปฺปาทา เอกนิโรธา กติ
กฐินุทฺธารา เอกุปฺปาทา นานานิโรธา เทฺว กฐินุทฺธารา เอกุปฺปาทา
เอกนิโรธา อนฺตรุพฺภาโร สหุพฺภาโร อวเสสา
กฐินุทฺธารา เอกุปฺปาทา นานานิโรธาติ
กฐินเภทํ นิฏฺฐิตํ
ตสฺสุทฺทานํ
กสฺส กินฺติ ปณฺณรส ธมฺมา นิทานเหตุปจฺจยา
สงฺคหมูลมาทิ จ อฏฺฐปุคฺคลเภทา
ติณฺณํ ตโย ชานิตพฺพา อตฺถารอุทฺเทเสน จ 
ปลิโพธาธินา สีมา จ อุปฺปาทนิโรเธน จาติ
ปริวารํ นิฏฺฐิตํ





อุปาลิปญฺจกํ
เตน สมเยน พุทฺโธ ภควา สาวตฺถิยํ วิหรติ
เชตวเน อนาถปิณฺฑิกสฺส อาราเม อถโข อายสฺมา อุปาลิ
เยน ภควา เตนุปสงฺกมิ อุปสงฺกมิตฺวา ภควนฺตํ อภิวาเทตฺวา
เอกมนฺตํ นิสีทิ เอกมนฺตํ นิสินฺโน โข อายสฺมา อุปาลิ ภควนฺตํ
เอตทโวจ กตีหิ นุ โข ภนฺเต องฺเคหิ สมนฺนาคเตน ภิกฺขุนา
ยาวชีวํ นานิสฺสิเตน วตฺถพฺพนฺติ ปญฺจหุปาลิ องฺเคหิ สมนฺนาคเตน
ภิกฺขุนา ยาวชีวํ นานิสฺสิเตน วตฺถพฺพํ กตเมหิ ปญฺจหิ
อุโปสถํ น ชานาติ อุโปสถกมฺมํ น ชานาติ ปาติโมกฺขํ น
ชานาติ ปาติโมกฺขุทฺเทสํ น ชานาติ อูนปญฺจวสฺโส โหติ
อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา ยาวชีวํ
นานิสฺสิเตน วตฺถพฺพํ ปญฺจหุปาลิ องฺเคหิ สมนฺนาคเตน ภิกฺขุนา
ยาวชีวํ อนิสฺสิเตน วตฺถพฺพํ กตเมหิ ปญฺจหิ อุโปสถํ
ชานาติ อุโปสถกมฺมํ ชานาติ ปาติโมกฺขํ ชานาติ ปาติโมกฺขุทฺเทสํ
ชานาติ ปญฺจวสฺโส วา โหติ อติเรกปญฺจวสฺโส วา
อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา ยาวชีวํ
อนิสฺสิเตน วตฺถพฺพํ อปเรหิปิ อุปาลิ ปญฺจหงฺเคหิ สมนฺนาคเตน
ภิกฺขุนา ยาวชีวํ นานิสฺสิเตน วตฺถพฺพํ กตเมหิ ปญฺจหิ
ปวารณํ น ชานาติ ปวารณากมฺมํ น ชานาติ ปาติโมกฺขํ


น ชานาติ ปาติโมกฺขุทฺเทสํ น ชานาติ อูนปญฺจวสฺโส
โหติ อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา
ยาวชีวํ นานิสฺสิเตน วตฺถพฺพํ ปญฺจหุปาลิ องฺเคหิ สมนฺนาคเตน
ภิกฺขุนา ยาวชีวํ อนิสฺสิเตน วตฺถพฺพํ กตเมหิ ปญฺจหิ
ปวารณํ ชานาติ ปวารณากมฺมํ ชานาติ ปาติโมกฺขํ ชานาติ
ปาฏิโมกฺขุทฺเทสํ ชานาติ ปญฺจวสฺโส วา โหติ อติเรกปญฺจวสฺโส
วา อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา
ยาวชีวํ อนิสฺสิเตน วตฺถพฺพํ อปเรหิปิ อุปาลิ ปญฺจหงฺเคหิ
สมนฺนาคเตน ภิกฺขุนา ยาวชีวํ นานิสฺสิเตน วตฺถพฺพํ กตเมหิ
ปญฺจหิ อาปตฺตานาปตฺตึ น ชานาติ ลหุกครุกํ อาปตฺตึ น
ชานาติ สาวเสสานวเสสํ อาปตฺตึ น ชานาติ ทุฏฺฐุลฺลาทุฏฺฐุลฺลํ
อาปตฺตึ น ชานาติ อูนปญฺจวสฺโส โหติ อิเมหิ โข อุปาลิ
ปญฺจหงฺเคหิ สมนฺนาคเตน ภิกฺขุนา ยาวชีวํ นานิสฺสิเตน วตฺถพฺพํ
ปญฺจหุปาลิ องฺเคหิ สมนฺนาคเตน ภิกฺขุนา ยาวชีวํ อนิสฺสิเตน
วตฺถพฺพํ กตเมหิ ปญฺจหิ อาปตฺตานาปตฺตึ ชานาติ ลหุกครุกํ
อาปตฺตึ ชานาติ สาวเสสานวเสสํ อาปตฺตึ ชานาติ ทุฏฺฐุลฺลาทุฏฺฐุลฺลํ
อาปตฺตึ ชานาติ ปญฺจวสฺโส วา โหติ อติเรกปญฺจวสฺโส
วา อิเมหิ โข อุปาลิ อุปาลิ ปญฺจหงฺเคหิ สมนฺนาคเตน
ภิกฺขุนา ยาวชีวํ อนิสฺสิเตน วตฺถพฺพนฺติ
กตีหิ นุ โข ภนฺเต องฺเคหิ สมนฺนาคเตน ภิกฺขุนา


น อุปสมฺปาเทตพฺพํ น นิสฺสโย ทาตพฺโพ น สามเณโร
อุปฏฺฐาเปตพฺโพติ ปญฺจหุปาลิ องฺเคหิ สมนฺนาคเตน ภิกฺขุนา
น อุปสมฺปาเทตพฺพํ น นิสฺสโย ทาตพฺโพ น สามเณโร
อุปฏฺฐาเปตพฺโพ กตเมหิ ปญฺจหิ น ปฏิพโล โหติ
อนฺเตวาสึ วา สทฺธิวิหารึ วา คิลานํ อุปฏฺฐาตุํ วา อุปฏฺฐาเปตุํ
วา อนภิรตึ วูปกาเสตุํ วา วูปกาสาเปตุํ วา อุปฺปนฺนํ
กุกฺกุจฺจํ ธมฺมโต วิโนเทตุํ วา วิโนทาเปตุํ วา อภิธมฺเม
วิเนตุํ อภิวินเย วิเนตุํ อิเมหิ โข อุปาลิ ปญฺจหงฺเคหิ
สมนฺนาคเตน ภิกฺขุนา น อุปสมฺปาเทตพฺพํ น นิสฺสโย ทาตพฺโพ
น สามเณโร อุปฏฺฐาเปตพฺโพ ปญฺจหุปาลิ องฺเคหิ สมนฺนาคเตน
ภิกฺขุนา อุปสมฺปาเทตพฺพํ นิสฺสโย ทาตพฺโพ สามเณโร
อุปฏฺฐาเปตพฺโพ กตเมหิ ปญฺจหิ ปฏิพโล โหติ อนฺเตวาสึ
วา สทฺธิวิหารึ วา คิลานํ อุปฏฺฐาตุํ วา อุปฏฺฐาเปตุํ วา
อนภิรตึ วูปกาเสตุํ วา วูปกาสาเปตุํ วา อุปฺปนฺนํ กุกฺกุจฺจํ
ธมฺมโต วิโนเทตุํ วา วิโนทาเปตุํ วา อภิธมฺเม วิเนตุํ
อภิวินเย วิเนตุํ อิเมหิ โข อุปาลิ ปญฺจหงฺเคหิ สมนฺนาคเตน
ภิกฺขุนา อุปสมฺปาเทตพฺพํ นิสฺสโย ทาตพฺโพ สามเณโร
อุปฏฺฐาเปตพฺโพ อปเรหิปิ อุปาลิ ปญฺจหงฺเคหิ สมนฺนาคเตน
ภิกฺขุนา น อุปสมฺปาเทตพฺพํ น นิสฺสโย ทาตพฺโพ น สามเณโร
อุปฏฺฐาเปตพฺโพ กตเมหิ ปญฺจหิ น ปฏิพโล



โหติ อนฺเตวาสึ วา สทฺธิวิหารึ วา อภิสมาจาริกาย สิกฺขาย
สิกฺขาเปตุํ อาทิพฺรหฺมจริยกาย สิกฺขาย วิเนตุํ อธิสีเล วิเนตุํ
อธิจิตฺเต วิเนตุํ อธิปญฺญาย วิเนตุํ อิเมหิ โข อุปาลิ
ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ น
นิสฺสโย ทาตพฺโพ น สามเณโร อุปฏฺฐาเปตพฺโพ ปญฺจหุปาลิ
องฺเคหิ สมนฺนาคเตน ภิกฺขุนา อุปสมฺปาเทตพฺพํ นิสฺสโย ทาตพฺโพ
สามเณโร อุปฏฺฐาเปตพฺโพ กตเมหิ ปญฺจหิ ปฏิพโล
โหติ อนฺเตวาสึ วา สทฺธิวิหารึ วา อภิสมาจาริกาย สิกฺขาย
สิกฺขาเปตุํ อาทิพฺรหฺมจริยกาย สิกฺขาย วิเนตุํ อธิสีเล วิเนตุํ
อธิจิตฺเต วิเนตุํ อธิปญฺญาย วิเนตุํ อิเมหิ โข อุปาลิ
ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ นิสฺสโย
ทาตพฺโพ สามเณโร อุปฏฺฐาเปตพฺโพติ
กตีหิ นุ โข ภนฺเต องฺเคหิ สมนฺนาคตสฺส ภิกฺขุโน
กมฺมํ กาตพฺพนฺติ ปญฺจหุปาลิ องฺเคหิ สมนฺนาคตสฺส ภิกฺขุโน
กมฺมํ กาตพฺพํ กตเมหิ ปญฺจหิ อลชฺชี จ โหติ พาโล
จ อปกตตฺโต จ มิจฺฉาทิฏฺฐิโก จ โหติ อาชีววิปนฺโน
จ อิเมหิ โข อุปาลิ ปญฺจหงฺเคหิ สมนฺนาคตสฺส ภิกฺขุโน
กมฺมํ กาตพฺพํ อปเรหิปิ อุปาลิ ปญฺจหงฺเคหิ สมนฺนาคตสฺส
ภิกฺขุโน กมฺมํ กาตพฺพํ กตเมหิ ปญฺจหิ อธิสีเล สีลวิปนฺโน
โหติ อชฺฌาจาเร อาจารวิปนฺโน โหติ อติทิฏฺฐิยา ทิฏฺฐิวิปนฺโน


โหติ มิจฺฉาทิฏฺฐิโก จ โหติ อาชีววิปนฺโน จ อิเมหิ โข
อุปาลิ ปญฺจหงฺเคหิ สมนฺนาคตสฺส ภิกฺขุโน กมฺมํ กาตพฺพํ
อปเรหิปิ อุปาลิ ปญฺจหงฺเคหิ สมนฺนาคตสฺส ภิกฺขุโน กมฺมํ
กาตพฺพํ กตเมหิ ปญฺจหิ กายิเกน ทเวน สมนฺนาคโต
โหติ วาจสิเกน ทเวน สมนฺนาคโต โหติ กายิกวาจสิเกน
ทเวน สมนฺนาคโต โหติ มิจฺฉาทิฏฺฐิโก จ โหติ อาชีววิปนฺโน
จ อิเมหิ โข อุปาลิ ปญฺจหงฺเคหิ สมนฺนาคตสฺส ภิกฺขุโน
กมฺมํ กาตพฺพํ อปเรหิปิ อุปาลิ ปญฺจหงฺเคหิ สมนฺนาคตสฺส
ภิกฺขุโน กมฺมํ กาตพฺพํ กตเมหิ ปญฺจหิ กายิเกน อนาจาเรน
สมนฺนาคโต โหติ วาจสิเกน อนาจาเรน สมนฺนาคโต โหติ
กายิกวาจสิเกน อนาจาเรน สมนฺนาคโต โหติ มิจฺฉาทิฏฺฐิโก
จ โหติ อาชีววิปนฺโน จ อิเมหิ โข อุปาลิ ปญฺจหงฺเคหิ
สมนฺนาคตสฺส ภิกฺขุโน กมฺมํ กาตพฺพํ อปเรหิปิ อุปาลิ
ปญฺจหงฺเคหิ สมนฺนาคตสฺส ภิกฺขุโน กมฺมํ กาตพฺพํ กตเมหิ
ปญฺจหิ กายิเกน อุปฆาติเกน สมนฺนาคโต โหติ วาจสิเกน
อุปฆาติเกน สมนฺนาคโต โหติ กายิกวาจสิเกน อุปฆาติเกน
สมนฺนาคโต โหติ มิจฺฉาทิฏฺฐิโก จ โหติ อาชีววิปนฺโน
จ อิเมหิ โข อุปาลิ ปญฺจหงฺเคหิ สมนฺนาคตสฺส ภิกฺขุโน
กมฺมํ กาตพฺพํ อปเรหิปิ อุปาลิ ปญฺจหงฺเคหิ สมนฺนาคตสฺส
ภิกฺขุโน กมฺมํ กาตพฺพํ กตเมหิ ปญฺจหิ กายิเกน มิจฺฉาชีเวน


สมนฺนาคโต โหติ วาจสิเกน มิจฺฉาชีเวน สมนฺนาคโต โหติ
กายิกวาจสิเกน มิจฺฉาชีเวน สมนฺนาคโต โหติ มิจฺฉาทิฏฺฐิโก
จ โหติ อาชีววิปนฺโน จ อิเมหิ โข อุปาลิ ปญฺจหงฺเคหิ
สมนฺนาคตสฺส ภิกฺขุโน กมฺมํ กาตพฺพํ อปเรหิปิ อุปาลิ
ปญฺจหงฺเคหิ สมนฺนาคตสฺส ภิกฺขุโน กมฺมํ กาตพฺพํ กตเมหิ
ปญฺจหิ อาปตฺตึ อาปนฺโน ถมฺมกโต อุปสมฺปาเทติ นิสฺสยํ
เทติ สามเณรํ อุปฏฺฐาเปติ ภิกฺขุโนวาทกสมฺมตึ สาทิยติ
สมฺมโตปิ ภิกฺขุนิโย โอวทติ อิเมหิ โข อุปาลิ ปญฺจหงฺเคหิ
สมนฺนาคตสฺส ภิกฺขุโน กมฺมํ กาตพฺพํ อปเรหิปิ อุปาลิ
ปญฺจหงฺเคหิ สมนฺนาคตสฺส ภิกฺขุโน กมฺมํ กาตพฺพํ กตเมหิ
ปญฺจหิ ยาย อาปตฺติยา สงฺเฆน กมฺมํ กตํ โหติ ตํ
อาปตฺตึ อาปชฺชติ อญฺญํ วา ตาทิสิกํ ตโต วา ปาปิฏฺฐตรํ
กมฺมํ ครหติ กมฺมิเก ครหติ อิเมหิ โข อุปาลิ ปญฺจหงฺเคหิ
สมนฺนาคตสฺส ภิกฺขุโน กมฺมํ กาตพฺพํ อปเรหิปิ อุปาลิ
ปญฺจหงฺเคหิ สมนฺนาคตสฺส ภิกฺขุโน กมฺมํ กาตพฺพํ กตเมหิ
ปญฺจหิ พุทฺธสฺส อวณฺณํ ภาสติ ธมฺมสฺส อวณฺณํ ภาสติ
สงฺฆสฺส อวณฺณํ ภาสติ มิจฺฉาทิฏฺฐิโก จ โหติ อาชีววิปนฺโน
จ อิเมหิ โข อุปาลิ ปญฺจหงฺเคหิ สมนฺนาคตสฺส ภิกฺขุโน
กมฺมํ กาตพฺพนฺติ
อนิสฺสิตวคฺโค ปฐโม


ตสฺสุทฺทานํ
อุโปสถํ ปวารณํ อาปตฺติ จ คิลานกํ
อภิสมาจารลชฺชี จ อธิสีลทเวน จ
อนาจารํ อุปฆาติ มิจฺฉา อาปตฺติเมว จ
ยาย อาปตฺติยา พุทฺธสฺส ปฐโม วคฺคสงฺคโหติ
กตีหิ นุ โข ภนฺเต องฺเคหิ สมนฺนาคตสฺส ภิกฺขุโน
กมฺมํ น ปฏิปฺปสฺสมฺเภตพฺพนฺติ ปญฺจหุปาลิ องฺเคหิ สมนฺนาคตสฺส
ภิกฺขุโน กมฺมํ น ปฏิปฺปสฺสมฺเภตพฺพํ กตเมหิ ปญฺจหิ
อาปตฺตึ อาปนฺโน กมฺมกโต อุปสมฺปาเทติ นิสฺสยํ เทติ
สามเณรํ อุปฏฺฐาเปติ ภิกฺขุโนวาทกสมฺมตึ สาทิยติ สมฺมโตปิ
ภิกฺขุนิโย โอวทติ อิเมหิ โข อุปาลิ ปญฺจหงฺเคหิ สมนฺนาคตสฺส
ภิกฺขุโน กมฺมํ น ปฏิปฺปสฺสมฺเภตพฺพํ อปเรหิปิ อุปาลิ
ปญฺจหงฺเคหิ สมนฺนาคตสฺส ภิกฺขุโน กมฺมํ น ปฏิปฺปสฺสมฺเภตพฺพํ
กตเมหิ ปญฺจหิ ยาย อาปตฺติยา สงฺเฆน กมฺมํ กตํ โหติ
ตํ อาปตฺตึ อาปชฺชติ อญฺญํ วา ตาทิสิกํ ตโต วา ปาปิฏฺฐตรํ
กมฺมํ ครหติ กมฺมิเก ครหติ อิเมหิ โข อุปาลิ
ปญฺจหงฺเคหิ สมนฺนาคตสฺส ภิกฺขุโน กมฺมํ น ปฏิปฺปสฺสมฺเภตพฺพํ
อปเรหิปิ อุปาลิ ปญฺจหงฺเคหิ สมนฺนาคตสฺส ภิกฺขุโน กมฺมํ น
ปฏิปฺปสฺสมฺเภตพฺพํ กตเมหิ ปญฺจหิ พุทฺธสฺส อวณฺณํ ภาสติ
ธมฺมสฺส อวณฺณํ ภาสติ สงฺฆสฺส อวณฺณํ ภาสติ มิจฺฉาทิฏฺฐิโก


จ โหติ อาชีววิปนฺโน จ อิเมหิ โข อุปาลิ ปญฺจหงฺเคหิ
สมนฺนาคตสฺส ภิกฺขุโน กมฺมํ น ปฏิปฺปสฺสมฺเภตพฺพํ
อปเรหิปิ อุปาลิ ปญฺจหงฺเคหิ สมนฺนาคตสฺส ภิกฺขุโน กมฺมํ น
ปฏิปฺปสฺสมฺเภตพฺพํ กตเมหิ ปญฺจหิ อลชฺชี จ โหติ พาโล
จ อปกตตฺโต จ โอมทฺทการโก จ โหติ วตฺเตสุ สิกฺขาย
จ น ปริปูริการี อิเมหิ โข อุปาลิ ปญฺจหงฺเคหิ สมนฺนาคตสฺส
ภิกฺขุโน กมฺมํ น ปฏิปฺปสฺสมฺเภตพฺพนฺติ
สงฺคามาวจเรน ภนฺเต ภิกฺขุนา สงฺฆํ อุปสงฺกมนฺเตน
กติ ธมฺเม อชฺฌตฺตํ อุปฏฺฐาเปตฺวา สงฺโฆ อุปสงฺกมิตพฺโพติ
สงฺคามาวจเรนุปาลิ ภิกฺขุนา สงฺฆํ อุปสงฺกมนฺเตน ปญฺจ ธมฺเม
อชฺฌตฺตํ อุปฏฺฐาเปตฺวา สงฺโฆ อุปสงฺกมิตพฺโพ กตเม ปญฺจ
สงฺคามาวจเรนุปาลิ ภิกฺขุนา สงฺฆํ อุปสงฺกมนฺเตน นีจจิตฺเตน สงฺโฆ
อุปสงฺกมิตพฺโพ รโชหรณสเมน จิตฺเตน อาสนกุสเลน ภวิตพฺพํ
นิสชฺชกุสเลน เถเร ภิกฺขู อนุปขชฺชนฺเตน นเว ภิกฺขู อาสเนน
อปฺปฏิพาหนฺเตน ยถาปฏิรูเป อาสเน นิสีทิตพฺพํ อนานากถิเกน
ภวิตพฺพํ อติรจฺฉานกถิเกน สามํ วา ธมฺโม ภาสิตพฺโพ ปโร
วา อชฺเฌสิตพฺโพ อริโย วา ตุณฺหีภาโว นาติมญฺญิตพฺโพ
สเจ อุปาลิ สงฺโฆ สมคฺคกรณียานิ กมฺมานิ กโรติ ตตฺร เจ
อุปาลิ ภิกฺขุโน นกฺขมติ อปิ ทิฏฺฐาวิกมฺมํ กตฺวา อุเปตพฺพา
สามคฺคี ตํ กิสฺส เหตุ มาหํ สงฺเฆน นานตฺโต อสฺสนฺติ



สงฺคามาวจเรนุปาลิ ภิกฺขุนา สงฺฆํ อุปสงฺกมนฺเตน อิเม ปญฺจ
ธมฺเม อชฺฌตฺตํ อุปฏฺฐาเปตฺวา สงฺโฆ อุปสงฺกมิตพฺโพติ
กตีหิ นุ โข ภนฺเต องฺเคหิ สมนฺนาคโต ภิกฺขุ สงฺเฆ
โวหรนฺโต พหุชนากนฺโต จ โหติ พหุชนามนาโป จ พหุชนารุจิโต
จาติ ปญฺจหุปาลิ องฺเคหิ สมนฺนาคโต ภิกฺขุ สงฺเฆ โวหรนฺโต
พหุชนากนฺโต จ โหติ พหุชนามนาโป จ พหุชนารุจิโต จ
กตเมหิ ปญฺจหิ อุสฺสิตมนฺตี จ โหติ นิสฺสิตชปฺปี
จ น จ ภาสานุสนฺธิกุสโล โหติ น ยถาธมฺเม ยถาวินเย
ยถาปตฺติยา โจเทตา โหติ น ยถาธมฺเม ยถาวินเย ยถาปตฺติยา
กาเรตา โหติ อิเมหิ โข อุปาลิ ปญฺจหงฺเคหิ สมนฺนาคโต
ภิกฺขุ สงฺเฆ โวหรนฺโต พหุชนากนฺโต จ โหติ พหุชนามนาโป
จ พหุชนารุจิโต จ ปญฺจหุปาลิ องฺเคหิ สมนฺนาคโต ภิกฺขุ
สงฺเฆ โวหรนฺโต พหุชนกนฺโต จ โหติ พหุชนมนาโป จ
พหุชนรุจิโต จ กตเมหิ ปญฺจหิ น อุสฺสิตมนฺตี จ โหติ น
นิสฺสิตชปฺปี จ ภาสานุสนฺธิกุสโล จ โหติ ยถาธมฺเม ยถาวินเย
ยถาปตฺติยา โจเทตา โหติ ยถาธมฺเม ยถาวินเย ยถาปตฺติยา
กาเรตา โหติ อิเมหิ โข อุปาลิ ปญฺจหงฺเคหิ สมนฺนาคโต
ภิกฺขุ สงฺเฆ โวหรนฺโต พหุชนกนฺโต จ โหติ พหุชนมนาโป จ
พหุชนรุจิโต จ อปเรหิปิ อุปาลิ ปญฺจหงฺเคหิ สมนฺนาคโต
ภิกฺขุ สงฺเฆ โวหรนฺโต พหุชนากนฺโต จ โหติ พหุชนามนาโป


จ พหุชนารุจิโต จ กตเมหิ ปญฺจหิ อุสฺสาเทตา โหติ
อปสาเทตา โหติ อธมฺมํ คณฺหาติ ธมฺมํ ปฏิพาหติ สมฺผญฺจ
พหุํ ภาสติ อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ
สงฺเฆ โวหรนฺโต พหุชนากนฺโต จ โหติ พหุชนามนาโป จ
พหุชนารุจิโต จ ปญฺจหุปาลิ องฺเคหิ สมนฺนาคโต ภิกฺขุ สงฺเฆ
โวหรนฺโต พหุชนกนฺโต จ โหติ พหุชนมนาโป จ พหุชนรุจิโต
จ กตเมหิ ปญฺจหิ น อุสฺสาเทตา โหติ น อปสาเทตา
โหติ ธมฺมํ คณฺหาติ อธมฺมํ ปฏิพาหติ สมฺผญฺจ น พหุํ
ภาสติ อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ สงฺเฆ
โวหรนฺโต พหุชนกนฺโต จ โหติ พหุชนมนาโป จ พหุชนรุจิโต
จ อปเรหิปิ อุปาลิ ปญฺจหงฺเคหิ สมนฺนาคโต ภิกฺขุ สงฺเฆ
โวหรนฺโต พหุชนากนฺโต จ โหติ พหุชนามนาโป จ พหุชนารุจิโต
จ กตเมหิ ปญฺจหิ ปสยฺห วตฺตา โหติ อโนกาสกมฺมํ
การาเปตฺวา วตฺตา โหติ น ยถาธมฺเม ยถาวินเย ยถาปตฺติยา
โจเทตา โหติ น ยถาธมฺเม ยถาวินเย ยถาปตฺติยา กาเรตา
โหติ น ยถาทิฏฺฐิยา พฺยากตา โหติ อิเมหิ โข อุปาลิ
ปญฺจหงฺเคหิ สมนฺนาคโต ภิกฺขุ สงฺเฆ โวหรนฺโต พหุชนากนฺโต
จ โหติ พหุชนามนาโป จ พหุชนารุจิโต จ ปญฺจหุปาลิ
องฺเคหิ สมนฺนาคโต ภิกฺขุ สงฺเฆ โวหรนฺโต พหุชนกนฺโต จ
โหติ พหุชนมนาโป จ พหุชนรุจิโต จ กตเมหิ ปญฺจหิ



น ปสยฺห วตฺตา โหติ โอกาสกมฺมํ การาเปตฺวา วตฺตา โหติ
ยถาธมฺเม ยถาวินเย ยถาปตฺติยา โจเทตา โหติ ยถาธมฺเม
ยถาวินเย ยถาปตฺติยา กาเรตา โหติ ยถาทิฏฺฐิยา พฺยากตา
โหติ อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ สงฺเฆ
โวหรนฺโต พหุชนกนฺโต จ โหติ พหุชนมนาโป จ พหุชนรุจิโต
จาติ
กติ นุ โข ภนฺเต อานิสํสา วินยปริยตฺติยาติ
ปญฺจิเม อุปาลิ อานิสํสา วินยปริยตฺติยา กตเม ปญฺจ
อตฺตโน สีลกฺขนฺโธ สุคุตฺโต โหติ สุรกฺขิโต กุกฺกุจฺจปกตานํ
ปฏิสรณํ โหติ วิสารโท สงฺฆมชฺเฌ โวหรติ ปจฺจตฺถิเก
สหธมฺเมน สุนิคฺคหิตํ นิคฺคณฺหาติ สทฺธมฺมฏฺฐิติยา ปฏิปนฺโน
โหติ อิเม โข อุปาลิ ปญฺจานิสํสา วินยปริยตฺติยาติ
นปฺปฏิปฺปสฺสมฺภนวคฺโค ทุติโย
ตสฺสุทฺทานํ
อาปนฺโน ยาย วณฺณญฺจ อลชฺชี สงฺคาเมน จ
อุสฺสิตา อุสฺสาเทตา จ ปสยฺห ปริยตฺติยาติ
กตีหิ นุ โข ภนฺเต องฺเคหิ สมนฺนาคเตน ภิกฺขุนา
สงฺเฆ น โวหริตพฺพนฺติ ปญฺจหุปาลิ องฺเคหิ สมนฺนาคเตน
ภิกฺขุนา สงฺเฆ น โวหริตพฺพํ กตเมหิ ปญฺจหิ อาปตฺตึ
น ชานาติ อาปตฺติสมุฏฺฐานํ น ชานาติ อาปตฺติยา ปโยคํ



น ชานาติ อาปตฺติยา วูปสมํ น ชานาติ น อาปตฺติยา
วินิจฺฉยกุสโล โหติ อิเมหิ โข อุปาลิ ปญฺจหงฺเคหิ
สมนฺนาคเตน ภิกฺขุนา สงฺเฆ น โวหริตพฺพํ ปญฺจหุปาลิ องฺเคหิ
สมนฺนาคเตน ภิกฺขุนา สงฺเฆ โวหริตพฺพํ กตเมหิ ปญฺจหิ
อาปตฺตึ ชานาติ อาปตฺติสมุฏฺฐานํ ชานาติ อาปตฺติยา ปโยคํ
ชานาติ อาปตฺติยา วูปสมํ ชานาติ อาปตฺติยา วินิจฺฉยกุสโล
โหติ อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา
สงฺเฆ โวหริตพฺพํ อปเรหิปิ อุปาลิ ปญฺจหงฺเคหิ สมนฺนาคเตน
ภิกฺขุนา สงฺเฆ น โวหริตพฺพํ กตเมหิ ปญฺจหิ อธิกรณํ
น ชานาติ อธิกรณสมุฏฺฐานํ น ชานาติ อธิกรณสฺส ปโยคํ
น ชานาติ อธิกรณสฺส วูปสมํ น ชานาติ น อธิกรณสฺส
วินิจฺฉยกุสโล โหติ อิเมหิ โข อุปาลิ ปญฺจหงฺเคหิ
สมนฺนาคเตน ภิกฺขุนา สงฺเฆ น โวหริตพฺพํ ปญฺจหุปาลิ องฺเคหิ
สมนฺนาคเตน ภิกฺขุนา สงฺเฆ โวหริตพฺพํ กตเมหิ ปญฺจหิ
อธิกรณํ ชานาติ อธิกรณสมุฏฺฐานํ ชานาติ อธิกรณสฺส ปโยคํ
ชานาติ อธิกรณสฺส วูปสมํ ชานาติ อธิกรณสฺส วินิจฺฉยกุสโล
โหติ อิเมหิ โข อุปาลิ ปญฺจหงฺเคหิ สมนฺนาคเตน
ภิกฺขุนา สงฺเฆ โวหริตพฺพํ อปเรหิปิ อุปาลิ ปญฺจหงฺเคหิ




สมนฺนาคเตน ภิกฺขุนา สงฺเฆ น โวหริตพฺพํ กตเมหิ ปญฺจหิ
ปสยฺห วตฺตา โหติ อโนกาสกมฺมํ การาเปตฺวา วตฺตา โหติ
น ยถาธมฺเม ยถาวินเย ยถาปตฺติยา โจเทตา โหติ น ยถาธมฺเม
ยถาวินเย ยถาปตฺติยา กาเรตา โหติ น ยถาทิฏฺฐิยา พฺยากตา โหติ
อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา สงฺเฆ
น โวหริตพฺพํ ปญฺจหุปาลิ องฺเคหิ สมนฺนาคเตน ภิกฺขุนา สงฺเฆ
โวหริตพฺพํ กตเมหิ ปญฺจหิ น ปสยฺห วตฺตา โหติ โอกาสกมฺมํ
การาเปตฺวา วตฺตา โหติ ยถาธมฺเม ยถาวินเย ยถาปตฺติยา โจเทตา
โหติ ยถาธมฺเม ยถาวินเย ยถาปตฺติยา กาเรตา โหติ ยถาทิฏฺฐิยา
พฺยากตา โหติ อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา
สงฺเฆ โวหริตพฺพํ อปเรหิปิ อุปาลิ ปญฺจหงฺเคหิ สมนฺนาคเตน
ภิกฺขุนา สงฺเฆ น โวหริตพฺพํ กตเมหิ ปญฺจหิ อาปตฺตานาปตฺตึ
น ชานาติ ลหุกครุกํ อาปตฺตึ น ชานาติ สาวเสสานวเสสํ
อาปตฺตึ น ชานาติ ทุฏฺฐุลฺลาทุฏฺฐุลฺลํ อาปตฺตึ น ชานาติ
สปฺปฏิกมฺมอปฺปฏิกมฺมํ อาปตฺตึ น ชานาติ อิเมหิ โข อุปาลิ
ปญฺจหงฺเคหิ สมนฺนาคเตน ภิกฺขุนา สงฺเฆ น โวหริตพฺพํ
ปญฺจหุปาลิ องฺเคหิ สมนฺนาคเตน ภิกฺขุนา สงฺเฆ โวหริตพฺพํ
กตเมหิ ปญฺจหิ อาปตฺตานาปตฺตึ ชานาติ ลหุกครุกํ
อาปตฺตึ ชานาติ สาวเสสานวเสสํ อาปตฺตึ ชานาติ ทุฏฺฐุลฺลาทุฏฺฐุลฺลํ
อาปตฺตึ ชานาติ สปฺปฏิกมฺมอปฺปฏิกมฺมํ อาปตฺตึ ชานาติ



อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา สงฺเฆ
โวหริตพฺพํ อปเรหิปิ อุปาลิ ปญฺจหงฺเคหิ สมนฺนาคเตน ภิกฺขุนา
สงฺเฆ น โวหริตพฺพํ กตเมหิ ปญฺจหิ กมฺมํ น ชานาติ
กมฺมสฺส กรณํ น ชานาติ กมฺมสฺส วตฺถุํ น ชานาติ กมฺมสฺส
วตฺตํ น ชานาติ กมฺมสฺส วูปสมํ น ชานาติ อิเมหิ โข
อุปาลิ ปญฺจหงฺเคหิ สมนฺนาคเตน ภิกฺขุนา สงฺเฆ น โวหริตพฺพํ
ปญฺจหุปาลิ องฺเคหิ สมนฺนาคเตน ภิกฺขุนา สงฺเฆ โวหริตพฺพํ
กตเมหิ ปญฺจหิ กมฺมํ ชานาติ กมฺมสฺส กรณํ ชานาติ กมฺมสฺส
วตฺถุํ ชานาติ กมฺมสฺส วตฺตํ ชานาติ กมฺมสฺส วูปสมํ ชานาติ
อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา สงฺเฆ
โวหริตพฺพํ อปเรหิปิ อุปาลิ ปญฺจหงฺเคหิ สมนฺนาคเตน ภิกฺขุนา
สงฺเฆ น โวหริตพฺพํ กตเมหิ ปญฺจหิ วตฺถุํ น ชานาติ
นิทานํ น ชานาติ ปญฺญตฺตึ น ชานาติ ปทปจฺฉาภฏฺฐํ น
ชานาติ อนุสนฺธิวจนปถํ น ชานาติ อิเมหิ โข อุปาลิ
ปญฺจหงฺเคหิ สมนฺนาคเตน ภิกฺขุนา สงฺเฆ น โวหริตพฺพํ ปญฺจหุปาลิ
องฺเคหิ สมนฺนาคเตน ภิกฺขุนา สงฺเฆ โวหริตพฺพํ กตเมหิ
ปญฺจหิ วตฺถุํ ชานาติ นิทานํ ชานาติ ปญฺญตฺตึ ชานาติ
ปทปจฺฉาภฏฺฐํ ชานาติ อนุสนฺธิวจนปถํ ชานาติ อิเมหิ โข
อุปาลิ ปญฺจหงฺเคหิ สมนฺนาคเตน ภิกฺขุนา สงฺเฆ โวหริตพฺพํ
อปเรหิปิ อุปาลิ ปญฺจหงฺเคหิ สมนฺนาคเตน ภิกฺขุนา สงฺเฆ น



โวหริตพฺพํ กตเมหิ ปญฺจหิ ฉนฺทาคตึ คจฺฉติ โทสาคตึ
คจฺฉติ โมหาคตึ คจฺฉติ ภยาคตึ คจฺฉติ อลชฺชี จ โหติ
อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา สงฺเฆ น
โวหริตพฺพํ ปญฺจหุปาลิ องฺเคหิ สมนฺนาคเตน ภิกฺขุนา สงฺเฆ
โวหริตพฺพํ กตเมหิ ปญฺจหิ น ฉนฺทาคตึ คจฺฉติ น โทสาคตึ
คจฺฉติ น โมหาคตึ คจฺฉติ น ภยาคตึ คจฺฉติ ลชฺชี จ
โหติ อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา
สงฺเฆ โวหริตพฺพํ อปเรหิปิ อุปาลิ ปญฺจหงฺเคหิ สมนฺนาคเตน
ภิกฺขุนา สงฺเฆ น โวหริตพฺพํ กตเมหิ ปญฺจหิ ฉนฺทาคตึ
คจฺฉติ โทสาคตึ คจฺฉติ โมหาคตึ คจฺฉติ ภยาคตึ คจฺฉติ
อกุสโล จ โหติ วินเย อิเมหิ โข อุปาลิ ปญฺจหงฺเคหิ
สมนฺนาคเตน ภิกฺขุนา สงฺเฆ น โวหริตพฺพํ ปญฺจหุปาลิ องฺเคหิ
สมนฺนาคเตน ภิกฺขุนา สงฺเฆ โวหริตพฺพํ กตเมหิ ปญฺจหิ
น ฉนฺทาคตึ คจฺฉติ น โทสาคตึ คจฺฉติ น โมหาคตึ คจฺฉติ
น ภยาคตึ คจฺฉติ กุสโล จ โหติ วินเย อิเมหิ โข
อุปาลิ ปญฺจหงฺเคหิ สมนฺนาคเตน ภิกฺขุนา สงฺเฆ โวหริตพฺพํ
อปเรหิปิ อุปาลิ ปญฺจหงฺเคหิ สมนฺนาคเตน ภิกฺขุนา สงฺเฆ น
โวหริตพฺพํ กตเมหิ ปญฺจหิ ญตฺตึ น ชานาติ ญตฺติยา
กรณํ น ชานาติ ญตฺติยา อนุสฺสาวนํ น ชานาติ ญตฺติยา
สมถํ น ชานาติ ญตฺติยา วูปสมํ น ชานาติ อิเมหิ โข


อุปาลิ ปญฺจหงฺเคหิ สมนฺนาคเตน ภิกฺขุนา สงฺเฆ น โวหริตพฺพํ
ปญฺจหุปาลิ องฺเคหิ สมนฺนาคเตน ภิกฺขุนา สงฺเฆ โวหริตพฺพํ
กตเมหิ ปญฺจหิ ญตฺตึ ชานาติ ญตฺติยา กรณํ ชานาติ
ญตฺติยา อนุสฺสาวนํ ชานาติ ญตฺติยา สมถํ ชานาติ ญตฺติยา
วูปสมํ ชานาติ อิเมหิ โข อุปาลิ ปญฺจหงฺเคหิ สมนฺนาคเตน
ภิกฺขุนา สงฺเฆ โวหริตพฺพํ อปเรหิปิ อุปาลิ ปญฺจหงฺเคหิ
สมนฺนาคเตน ภิกฺขุนา สงฺเฆ น โวหริตพฺพํ กตเมหิ ปญฺจหิ
สุตฺตํ น ชานาติ สุตฺตานุโลมํ น ชานาติ วินยํ น ชานาติ
วินยานุโลมํ น ชานาติ น จ ฐานาฐานกุสโล โหติ อิเมหิ
โข อุปาลิ ปญฺจหงฺเคหิ สมนฺนาคเตน ภิกฺขุนา สงฺเฆ น โวหริตพฺพํ
ปญฺจหุปาลิ องฺเคหิ สมนฺนาคเตน ภิกฺขุนา สงฺเฆ โวหริตพฺพํ
กตเมหิ ปญฺจหิ สุตฺตํ ชานาติ สุตฺตานุโลมํ ชานาติ วินยํ
ชานาติ วินยานุโลมํ ชานาติ ฐานาฐานกุสโล จ โหติ
อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา สงฺเฆ
โวหริตพฺพํ อปเรหิปิ อุปาลิ ปญฺจหงฺเคหิ สมนฺนาคเตน ภิกฺขุนา
สงฺเฆ น โวหริตพฺพํ กตเมหิ ปญฺจหิ ธมฺมํ น ชานาติ
ธมฺมานุโลมํ น ชานาติ วินยํ น ชานาติ วินยานุโลมํ น
ชานาติ น จ ปุพฺพาปรกุสโล โหติ อิเมหิ โข อุปาลิ
ปญฺจหงฺเคหิ สมนฺนาคเตน ภิกฺขุนา สงฺเฆ น โวหริตพฺพํ
ปญฺจหุปาลิ องฺเคหิ สมนฺนาคเตน ภิกฺขุนา สงฺเฆ โวหริตพฺพํ


กตเมหิ ปญฺจหิ ธมฺมํ ชานาติ ธมฺมานุโลมํ ชานาติ วินยํ
ชานาติ วินยานุโลมํ ชานาติ ปุพฺพาปรกุสโล จ โหติ
อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา สงฺเฆ
โวหริตพฺพนฺติ
โวหารวคฺโค ตติโย
ตสฺสุทฺทานํ
อาปตฺติ อธิกรณํ ปสยฺหาปตฺติชานนา
กมฺมํ วตฺถุํ อลชฺชี จ อกุสโล จ ญตฺติยา
สุตฺตํ น ชานาติ ธมฺมํ ตติโย วคฺคสงฺคโหติ
กติ นุ โข ภนฺเต อธมฺมิกา ทิฏฺฐาวิกมฺมาติ
ปญฺจิเม อุปาลิ อธมฺมิกา ทิฏฺฐาวิกมฺมา กตเม ปญฺจ
อนาปตฺติยา ทิฏฺฐึ อาวิกโรติ อเทสนาคามินิยา อาปตฺติยา ทิฏฺฐึ
อาวิกโรติ เทสิตาย อาปตฺติยา ทิฏฺฐึ อาวิกโรติ จตูหิ ปญฺจหิ
ทิฏฺฐึ อาวิกโรติ มโนมานเสน ทิฏฺฐึ อาวิกโรติ อิเม โข
อุปาลิ ปญฺจ อธมฺมิกา ทิฏฺฐาวิกมฺมา ปญฺจิเม อุปาลิ ธมฺมิกา
ทิฏฺฐาวิกมฺมา กตเม ปญฺจ อาปตฺติยา ทิฏฺฐึ อาวิกโรติ
เทสนาคามินิยา อาปตฺติยา ทิฏฺฐึ อาวิกโรติ อเทสิตาย อาปตฺติยา
ทิฏฺฐึ อาวิกโรติ น จตูหิ ปญฺจหิ ทิฏฺฐึ อาวิกโรติ น
มโนมานเสน ทิฏฺฐึ อาวิกโรติ อิเม โข อุปาลิ ปญฺจ ธมฺมิกา
ทิฏฺฐาวิกมฺมา อปเรปิ อุปาลิ ปญฺจ อธมฺมิกา ทิฏฺฐาวิกมฺมา


กตเม ปญฺจ นานาสํวาสกสฺส สนฺติเก ทิฏฺฐึ อาวิกโรติ
นานาสีมาย ฐิตสฺส สนฺติเก ทิฏฺฐึ อาวิกโรติ อปกตตฺตสฺส
สนฺติเก ทิฏฺฐึ อาวิกโรติ จตูหิ ปญฺจหิ ทิฏฺฐึ อาวิกโรติ
มโนมานเสน ทิฏฺฐึ อาวิกโรติ อิเม โข อุปาลิ ปญฺจ อธมฺมิกา
ทิฏฺฐาวิกมฺมา ปญฺจิเม อุปาลิ ธมฺมิกา ทิฏฺฐาวิกมฺมา กตเม
ปญฺจ สมานสํวาสกสฺส สนฺติเก ทิฏฺฐึ อาวิกโรติ สมานสีมาย
ฐิตสฺส สนฺติเก ทิฏฺฐึ อาวิกโรติ ปกตตฺตสฺส สนฺติเก ทิฏฺฐึ
อาวิกโรติ น จตูหิ ปญฺจหิ ทิฏฺฐึ อาวิกโรติ น มโนมานเสน
ทิฏฺฐึ อาวิกโรติ อิเม โข อุปาลิ ปญฺจ ธมฺมิกา ทิฏฺฐาวิกมฺมาติ
กติ นุ โข ภนฺเต อธมฺมิกา ปฏิคฺคหาติ ปญฺจิเม
อุปาลิ อธมฺมิกา ปฏิคฺคหา กตเม ปญฺจ กาเยน ทียมานํ
กาเยน อปฺปฏิคฺคหิตํ กาเยน ทียมานํ กายปฏิพทฺเธน อปฺปฏิคฺคหิตํ
กายปฏิพทฺเธน ทียมานํ กาเยน อปฺปฏิคฺคหิตํ กายปฏิพทฺเธน
ทียมานํ กายปฏิพทฺเธน อปฺปฏิคฺคหิตํ นิสฺสคฺคิเยน ทียมานํ
กาเยน วา กายปฏิพทฺเธน วา อปฺปฏิคฺคหิตํ อิเม โข อุปาลิ
ปญฺจ อธมฺมิกา ปฏิคฺคหา ปญฺจิเม อุปาลิ ธมฺมิกา ปฏิคฺคหา
กตเม ปญฺจ กาเยน ทียมานํ กาเยน ปฏิคฺคหิตํ กาเยน
ทียมานํ กายปฏิพทฺเธน ปฏิคฺคหิตํ กายปฏิพทฺเธน ทียมานํ กาเยน
ปฏิคฺคหิตํ กายปฏิพทฺเธน ทียมานํ กายปฏิพทฺเธน ปฏิคฺคหิตํ
นิสฺสคฺคิเยน ทียมานํ กาเยน วา กายปฏิพทฺเธน วา ปฏิคฺคหิตํ


อิเม โข อุปาลิ ปญฺจ ธมฺมิกา ปฏิคฺคหาติ
กติ นุ โข ภนฺเต อนติริตฺตาติ ปญฺจิเม อุปาลิ
อนติริตฺตา กตเม ปญฺจ อกปฺปิยกตํ โหติ อปฺปฏิคฺคหิตกตํ
โหติ อนุจฺจาริตกตํ โหติ อหตฺถปาเส กตํ โหติ อลเมตํ
สพฺพนฺติ อวุตฺตํ โหติ อิเม โข อุปาลิ ปญฺจ อนติริตฺตา
ปญฺจิเม อุปาลิ อติริตฺตา กตเม ปญฺจ กปฺปิยกตํ โหติ
ปฏิคฺคหิตกตํ โหติ อุจฺจาริตกตํ โหติ หตฺถปาเส กตํ โหติ
อลเมตํ สพฺพนฺติ วุตฺตํ โหติ อิเม โข อุปาลิ ปญฺจ อติริตฺตาติ
กตีหิ นุ โข ภนฺเต อากาเรหิ ปวารณา ปญฺญายตีติ
ปญฺจหุปาลิ อากาเรหิ ปวารณา ปญฺญายติ กตเมหิ
ปญฺจหิ อสนํ ปญฺญายติ โภชนํ ปญฺญายติ หตฺถปาเส
ฐิโต อภิหรติ ปฏิกฺเขโป ปญฺญายติ อิเมหิ โข อุปาลิ
ปญฺจหากาเรหิ ปวารณา ปญฺญายตีติ
กติ นุ โข ภนฺเต อธมฺมิกา ปฏิญฺญาตกรณาติ
ปญฺจิเม อุปาลิ อธมฺมิกา ปฏิญฺญาตกรณา กตเม ปญฺจ
ภิกฺขุ ปาราชิกํ อชฺฌาปนฺโน โหติ ปาราชิเกน โจทิยมาโน
สงฺฆาทิเสสํ อชฺฌาปนฺโน ปฏิชานาติ ตํ สงฺโฆ สงฺฆาทิเสเสน
กาเรติ อธมฺมิกํ ปฏิญฺญาตกรณํ ภิกฺขุ ปาราชิกํ อชฺฌาปนฺโน
โหติ ปาราชิเกน โจทิยมาโน ปาจิตฺติยํ ปาฏิเทสนียํ ทุกฺกฏํ
อชฺฌาปนฺโน ปฏิชานาติ ตํ สงฺโฆ ทุกฺกเฏน กาเรติ อธมฺมิกํ


ปฏิญฺญาตกรณํ ภิกฺขุ สงฺฆาทิเสสํ ปาจิตฺติยํ ปาฏิเทสนียํ ทุกฺกฏํ
อชฺฌาปนฺโน โหติ ทุกฺกเฏน โจทิยมาโน ปาราชิกํ อชฺฌาปนฺโน
ปฏิชานาติ ตํ สงฺโฆ ปาราชิเกน กาเรติ อธมฺมิกํ ปฏิญฺญาตกรณํ
ภิกฺขุ ทุกฺกฏํ อชฺฌาปนฺโน โหติ ทุกฺกเฏน โจทิยมาโน
สงฺฆาทิเสสํ ปาจิตฺติยํ ปาฏิเทสนียํ อชฺฌาปนฺโน ปฏิชานาติ ตํ
สงฺโฆ ปาฏิเทสนีเยน กาเรติ อธมฺมิกํ ปฏิญฺญาตกรณํ อิเม
โข อุปาลิ ปญฺจ อธมฺมิกา ปฏิญฺญาตกรณา ปญฺจิเม อุปาลิ
ธมฺมิกา ปฏิญฺญาตกรณา กตเม ปญฺจ ภิกฺขุ ปาราชิกํ
อชฺฌาปนฺโน โหติ ปาราชิเกน โจทิยมาโน ปาราชิกํ อชฺฌาปนฺโน
ปฏิชานาติ ตํ สงฺโฆ ปาราชิเกน กาเรติ ธมฺมิกํ ปฏิญฺญาตกรณํ
ภิกฺขุ สงฺฆาทิเสสํ ปาจิตฺติยํ ปาฏิเทสนียํ ทุกฺกฏํ
อชฺฌาปนฺโน โหติ ทุกฺกเฏน โจทิยมาโน ทุกฺกฏํ อชฺฌาปนฺโน
ปฏิชานาติ ตํ สงฺโฆ ทุกฺกเฏน กาเรติ ธมฺมิกํ ปฏิญฺญาตกรณํ
อิเม โข อุปาลิ ปญฺจ ธมฺมิกา ปฏิญฺญาตกรณาติ
กตีหิ นุ โข ภนฺเต องฺเคหิ สมนฺนาคตสฺส ภิกฺขุโน
โอกาสกมฺมํ การาเปนฺตสฺส นาลํ โอกาสกมฺมํ กาตุนฺติ ปญฺจหุปาลิ
องฺเคหิ สมนฺนาคตสฺส ภิกฺขุโน โอกาสกมฺมํ การาเปนฺตสฺส
นาลํ โอกาสกมฺมํ กาตุํ กตเมหิ ปญฺจหิ อลชฺชี จ โหติ
พาโล จ อปกตตฺโต จ จาวนาธิปฺปาโย วตฺตา โหติ โน
วุฏฺฐานาธิปฺปาโย อิเมหิ โข อุปาลิ ปญฺจหงฺเคหิ สมนฺนาคตสฺส


ภิกฺขุโน โอกาสกมฺมํ การาเปนฺตสฺส นาลํ โอกาสกมฺมํ กาตุํ
ปญฺจหุปาลิ องฺเคหิ สมนฺนาคตสฺส ภิกฺขุโน โอกาสกมฺมํ การาเปนฺตสฺส
อลํ โอกาสกมฺมํ กาตุํ กตเมหิ ปญฺจหิ ลชฺชี จ โหติ
ปณฺฑิโต จ ปกตตฺโต จ วุฏฺฐานาธิปฺปาโย วตฺตา โหติ โน
จาวนาธิปฺปาโย อิเมหิ โข อุปาลิ ปญฺจหงฺเคหิ สมนฺนาคตสฺส
ภิกฺขุโน โอกาสกมฺมํ การาเปนฺตสฺส อลํ โอกาสกมฺมํ กาตุนฺติ
กตีหิ นุ โข ภนฺเต องฺเคหิ สมนฺนาคเตน ภิกฺขุนา
สทฺธึ วินโย น สากจฺฉาตพฺโพติ ปญฺจหุปาลิ องฺเคหิ
สมนฺนาคเตน ภิกฺขุนา สทฺธึ วินโย น สากจฺฉาตพฺโพ กตเมหิ
ปญฺจหิ วตฺถุํ น ชานาติ นิทานํ น ชานาติ ปญฺญตฺตึ น
ชานาติ ปทปจฺฉาภฏฺฐํ น ชานาติ อนุสนฺธิวจนปถํ น ชานาติ
อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา สทฺธึ
วินโย น สากจฺฉาตพฺโพ ปญฺจหุปาลิ องฺเคหิ สมนฺนาคเตน
ภิกฺขุนา สทฺธึ วินโย สากจฺฉาตพฺโพ กตเมหิ ปญฺจหิ
วตฺถุํ ชานาติ นิทานํ ชานาติ ปญฺญตฺตึ ชานาติ ปทปจฺฉาภฏฺฐํ
ชานาติ อนุสนฺธิวจนปถํ ชานาติ อิเมหิ โข อุปาลิ ปญฺจหงฺเคหิ
สมนฺนาคเตน ภิกฺขุนา สทฺธึ วินโย สากจฺฉาตพฺโพติ
กติ นุ โข ภนฺเต ปญฺหปุจฺฉาติ ปญฺจิมา อุปาลิ
ปญฺหปุจฺฉา กตมา ปญฺจ มนฺทตฺตา โมมูหตฺตา ปญฺหํ
ปุจฺฉติ ปาปิจฺโฉ อิจฺฉาปกโต ปญฺหํ ปุจฺฉติ ปริภวา ปญฺหํ



ปุจฺฉติ อญฺญาตุกาโม ปญฺหํ ปุจฺฉติ สเจ เม ปญฺหํ ปุฏฺโฐ
สมฺมเทว พฺยากริสฺสติ อิจฺเจตํ กุสลํ โน เจ เม ปญฺหํ
ปุฏฺโฐ สมฺมเทว พฺยากริสฺสติ อหมสฺส สมฺมเทว พฺยากริสฺสามีติ
ปญฺหํ ปุจฺฉติ อิมา โข อุปาลิ ปญฺจ ปญฺหปุจฺฉาติ กติ นุ โข
ภนฺเต อญฺญพฺยากรณาติ ปญฺจิเม อุปาลิ อญฺญพฺยากรณา
กตเม ปญฺจ มนฺทตฺตา โมมูหตฺตา อญฺญํ พฺยากโรติ
ปาปิจฺโฉ อิจฺฉาปกโต อญฺญํ พฺยากโรติ อุมฺมาทา จิตฺตกฺเขปา
อญฺญํ พฺยากโรติ อธิมาเนน อญฺญํ พฺยากโรติ ภูตํ อญฺญํ
พฺยากโรติ อิเม โข อุปาลิ ปญฺจ อญฺญพฺยากรณาติ
กติ นุ โข ภนฺเต วิสุทฺธิโยติ ปญฺจิมา อุปาลิ
วิสุทฺธิโย กตมา ปญฺจ นิทานํ อุทฺทิสิตฺวา อวเสสํ สุเตน
สาเวตพฺพํ อยํ ปฐมา วิสุทฺธิ นิทานํ อุทฺทิสิตฺวา จตฺตาริ
ปาราชิกานิ อุทฺทิสิตฺวา อวเสสํ สุเตน สาเวตพฺพํ อยํ ทุติยา
วิสุทฺธิ นิทานํ อุทฺทิสิตฺวา จตฺตาริ ปาราชิกานิ อุทฺทิสิตฺวา
เตรส สงฺฆาทิเสเส อุทฺทิสิตฺวา อวเสสํ สุเตน สาเวตพฺพํ อยํ
ตติยา วิสุทฺธิ นิทานํ อุทฺทิสิตฺวา จตฺตาริ ปาราชิกานิ อุทฺทิสิตฺวา
เตรส สงฺฆาทิเสเส อุทฺทิสิตฺวา เทฺว อนิยเต อุทฺทิสิตฺวา อวเสสํ
สุเตน สาเวตพฺพํ อยํ จตุตฺถา วิสุทฺธิ วิตฺถาเรเนว ปญฺจมี
อิมา โข อุปาลิ ปญฺจ วิสุทฺธิโยติ
กติ นุ โข ภนฺเต โภชนาติ ปญฺจิเม อุปาลิ



โภชนา กตเม ปญฺจ โอทโน กุมฺมาโส สตฺตุ มจฺโฉ
มํสํ อิเม โข อุปาลิ ปญฺจ โภชนาติ
ทิฏฺฐาวิกมฺมวคฺโค จตุตฺโถ
ตสฺสุทฺทานํ
ทิฏฺฐาวิกมฺมา อปเร ปฏิคฺคหา อติริตฺตา
ปวารณา ปฏิญฺญาตํ โอกาสํ สากจฺเฉน จ
ปญฺหํ อญฺญพฺยากรณา วิสุทฺธิ จาปิ โภชนาติ
โจทเกน ภนฺเต ภิกฺขุนา ปรํ โจเทตุกาเมน กติ
ธมฺเม อชฺฌตฺตํ ปจฺจเวกฺขิตฺวา ปโร โจเทตพฺโพติ โจทเกนุปาลิ
ภิกฺขุนา ปรํ โจเทตุกาเมน ปญฺจ ธมฺเม อชฺฌตฺตํ ปจฺจเวกฺขิตฺวา
ปโร โจเทตพฺโพ กตเม ปญฺจ โจทเกนุปาลิ ภิกฺขุนา
ปรํ โจเทตุกาเมน เอวํ ปจฺจเวกฺขิตพฺพํ ปริสุทฺธกายสมาจาโร
นุ โขมฺหิ ปริสุทฺเธนมฺหิ กายสมาจาเรน สมนฺนาคโต อจฺฉิทฺเทน
อปฺปฏิมํเสน สํวิชฺชติ นุ โข เม เอโส ธมฺโม อุทาหุ โนติ
โน เจ อุปาลิ ภิกฺขุ ปริสุทฺธกายสมาจาโร โหติ ปริสุทฺเธน
กายสมาจาเรน สมนฺนาคโต อจฺฉิทฺเทน อปฺปฏิมํเสน ตสฺส ภวนฺติ
วตฺตาโร อิงฺฆ ตาว อายสฺมา กายิกํ สิกฺขสฺสูติ อิติสฺส ภวนฺติ
วตฺตาโร ปุน จปรํ อุปาลิ โจทเกน ภิกฺขุนา ปรํ โจเทตุกาเมน
เอวํ ปจฺจเวกฺขิตพฺพํ ปริสุทฺธวจีสมาจาโร นุ โขมฺหิ ปริสุทฺเธนมฺหิ



วจีสมาจาเรน สมนฺนาคโต อจฺฉิทฺเทน อปฺปฏิมํเสน สํวิชฺชติ
นุ โข เม เอโส ธมฺโม อุทาหุ โนติ โน เจ อุปาลิ ภิกฺขุ
ปริสุทฺธวจีสมาจาโร โหติ ปริสุทฺเธน วจีสมาจาเรน สมนฺนาคโต
อจฺฉิทฺเทน อปฺปฏิมํเสน ตสฺส ภวนฺติ วตฺตาโร อิงฺฆ ตาว
อายสฺมา วาจสิกํ สิกฺขสฺสูติ อิติสฺส ภวนฺติ วตฺตาโร ปุน
จปรํ อุปาลิ โจทเกน ภิกฺขุนา ปรํ โจเทตุกาเมน เอวํ
ปจฺจเวกฺขิตพฺพํ เมตฺตํ นุ โข เม จิตฺตํ ปจฺจุปฏฺฐิตํ สพฺรหฺมจารีสุ
อนาฆาตํ สํวิชฺชติ นุ โข เม เอโส ธมฺโม อุทาหุ โนติ
โน เจ อุปาลิ ภิกฺขุโน เมตฺตํ จิตฺตํ ปจฺจุปฏฺฐิตํ โหติ สพฺรหฺมจารีสุ
อนาฆาตํ ตสฺส ภวนฺติ วตฺตาโร อิงฺฆ ตาว อายสฺมา
สพฺรหฺมจารีสุ เมตฺตํ จิตฺตํ อุปฏฺฐาเปหีติ อิติสฺส ภวนฺติ
วตฺตาโร ปุน จปรํ อุปาลิ โจทเกน ภิกฺขุนา ปรํ โจเทตุกาเมน
เอวํ ปจฺจเวกฺขิตพฺพํ พหุสฺสุโต นุ โขมฺหิ สุตธโร สุตสนฺนิจโย
เย เต ธมฺมา อาทิกลฺยาณา มชฺเฌกลฺยาณา ปริโยสานกลฺยาณา
สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ อภิวทนฺติ
ตถารูปา เม ธมฺมา พหุสฺสุตา ธตา วจสา ปริจิตา มนสานุเปกฺขิตา
ทิฏฺฐิยา สุปฺปฏิวิทฺธา สํวิชฺชติ นุ โข เม เอโส ธมฺโม อุทาหุ
โนติ โน เจ อุปาลิ ภิกฺขุ พหุสฺสุโต โหติ สุตธโร สุตสนฺนิจโย
เย เต ธมฺมา อาทิกลฺยาณา มชฺเฌกลฺยาณา ปริโยสานกลฺยาณา



สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ
อภิวทนฺติ ตถารูปาสฺส ธมฺมา น พหุสฺสุตา โหนฺติ ธตา วจสา
ปริจิตา มนสานุเปกฺขิตา ทิฏฺฐิยา สุปฺปฏิวิทฺธา ตสฺส ภวนฺติ
วตฺตาโร อิงฺฆ ตาว อายสฺมา อาคมํ ปริยาปุณสฺสูติ อิติสฺส
ภวนฺติ วตฺตาโร ปุน จปรํ อุปาลิ โจทเกน ภิกฺขุนา ปรํ
โจเทตุกาเมน เอวํ ปจฺจเวกฺขิตพฺพํ อุภยานิ นุ โข เม ปาติโมกฺขานิ
วิตฺถาเรน สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ
สุตฺตโส อนุพฺยญฺชนโส สํวิชฺชติ นุ โข เม เอโส ธมฺโม
อุทาหุ โนติ โน เจ อุปาลิ ภิกฺขุโน อุภยานิ ปาติโมกฺขานิ
วิตฺถาเรน สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ
สุตฺตโส อนุพฺยญฺชนโส อิทํ ปนาวุโส กตฺถ วุตฺตํ ภควตาติ
อิติ ปุฏฺโฐ น สมฺปาเทติ ตสฺส ภวนฺติ วตฺตาโร อิงฺฆ
ตาว อายสฺมา วินยํ ปริยาปุณสฺสูติ อิติสฺส ภวนฺติ วตฺตาโร
โจทเกนุปาลิ ภิกฺขุนา ปรํ โจเทตุกาเมน อิเม ปญฺจ ธมฺเม
อชฺฌตฺตํ ปจฺจเวกฺขิตฺวา ปโร โจเทตพฺโพติ
โจทเกน ภนฺเต ภิกฺขุนา ปรํ โจเทตุกาเมน กติ
ธมฺเม อชฺฌตฺตํ อุปฏฺฐาเปตฺวา ปโร โจเทตพฺโพติ โจทเกนุปาลิ
ภิกฺขุนา ปรํ โจเทตุกาเมน ปญฺจ ธมฺเม อชฺฌตฺตํ อุปฏฺฐาเปตฺวา
ปโร โจเทตพฺโพ กตเม ปญฺจ กาเลน วกฺขามิ โน



อกาเลน ภูเตน วกฺขามิ โน อภูเตน สเณฺหน วกฺขามิ โน
ผรุเสน อตฺถสญฺหิเตน วกฺขามิ โน อนตฺถสญฺหิเตน เมตฺตาจิตฺโต
วกฺขามิ โน โทสนฺตโรติ โจทเกนุปาลิ ภิกฺขุนา ปรํ
โจเทตุกาเมน อิเม ปญฺจ ธมฺเม อชฺฌตฺตํ อุปฏฺฐาเปตฺวา ปโร
โจเทตพฺโพติ
โจทเกน ภนฺเต ภิกฺขุนา ปรํ โจเทตุกาเมน กติ
ธมฺเม อชฺฌตฺตํ มนสิกริตฺวา ปโร โจเทตพฺโพติ โจทเกนุปาลิ
ภิกฺขุนา ปรํ โจเทตุกาเมน ปญฺจ ธมฺเม อชฺฌตฺตํ มนสิกริตฺวา
ปโร โจเทตพฺโพ กตเม ปญฺจ การุญฺญตา หิเตสิตา อนุกมฺปิตา
อาปตฺติวุฏฺฐานตา วินยปุเรกฺขารตา โจทเกนุปาลิ ภิกฺขุนา ปรํ
โจเทตุกาเมน อิเม ปญฺจ ธมฺเม อชฺฌตฺตํ มนสิกริตฺวา ปโร
โจเทตพฺโพติ
กตีหิ นุ โข ภนฺเต องฺเคหิ สมนฺนาคตสฺส ภิกฺขุโน
โอกาสกมฺมํ การาเปนฺตสฺส นาลํ โอกาสกมฺมํ กาตุนฺติ ปญฺจหุปาลิ
องฺเคหิ สมนฺนาคตสฺส ภิกฺขุโน โอกาสกมฺมํ การาเปนฺตสฺส นาลํ
โอกาสกมฺมํ กาตุํ กตเมหิ ปญฺจหิ อปริสุทฺธกายสมาจาโร
โหติ อปริสุทฺธวจีสมาจาโร โหติ อปริสุทฺธาชีโว โหติ
พาโล โหติ อพฺยตฺโต น ปฏิพโล อนุยุญฺชิยมาโน อนุโยคํ
ทาตุํ อิเมหิ โข อุปาลิ ปญฺจหงฺเคหิ สมนฺนาคตสฺส ภิกฺขุโน
โอกาสกมฺมํ การาเปนฺตสฺส นาลํ โอกาสกมฺมํ กาตุํ ปญฺจหุปาลิ




องฺเคหิ สมนฺนาคตสฺส ภิกฺขุโน โอกาสกมฺมํ การาเปนฺตสฺส อลํ
โอกาสกมฺมํ กาตุํ กตเมหิ ปญฺจหิ ปริสุทฺธกายสมาจาโร
โหติ ปริสุทฺธวจีสมาจาโร โหติ ปริสุทฺธาชีโว โหติ ปณฺฑิโต
โหติ พฺยตฺโต ปฏิพโล อนุยุญฺชิยมาโน อนุโยคํ ทาตุํ
อิเมหิ โข อุปาลิ ปญฺจหงฺเคหิ สมนฺนาคตสฺส ภิกฺขุโน โอกาสกมฺมํ
การาเปนฺตสฺส อลํ โอกาสกมฺมํ กาตุนฺติ
อตฺตาทานํ อาทาตุกาเมน ภนฺเต ภิกฺขุนา กตีหิ องฺเคหิ
สมนฺนาคตํ อตฺตาทานํ อาทาตพฺพนฺติ อตฺตาทานํ อาทาตุกาเมนุปาลิ
ภิกฺขุนา ปญฺจหงฺเคหิ สมนฺนาคตํ อตฺตาทานํ อาทาตพฺพํ กตเมหิ
ปญฺจหิ อตฺตาทานํ อาทาตุกาเมนุปาลิ ภิกฺขุนา เอวํ ปจฺจเวกฺขิตพฺพํ
ยํ โข อหํ อิมํ อตฺตาทานํ อาทาตุกาโม กาโล นุ โข
อิมํ อตฺตาทานํ อาทาตุํ อุทาหุ โนติ สเจ อุปาลิ ภิกฺขุ
ปจฺจเวกฺขมาโน เอวํ ชานาติ อกาโล อิมํ อตฺตาทานํ อาทาตุํ
โน กาโลติ น ตํ อุปาลิ อตฺตาทานํ อาทาตพฺพํ สเจ
ปนุปาลิ ภิกฺขุ ปจฺจเวกฺขมาโน เอวํ ชานาติ กาโล อิมํ อตฺตาทานํ
อาทาตุํ โน อกาโลติ เตนุปาลิ ภิกฺขุนา อุตฺตรึ ปจฺจเวกฺขิตพฺพํ
ยํ โข อหํ อิมํ อตฺตาทานํ อาทาตุกาโม ภูตํ นุ โข อิทํ
อตฺตาทานํ อุทาหุ โนติ สเจ อุปาลิ ภิกฺขุ ปจฺจเวกฺขมาโน
เอวํ ชานาติ อภูตํ อิทํ อตฺตาทานํ โน ภูตนฺติ น ตํ
อุปาลิ อตฺตาทานํ อาทาตพฺพํ สเจ ปนุปาลิ ภิกฺขุ




ปจฺจเวกฺขมาโน เอวํ ชานาติ ภูตํ อิทํ อตฺตาทานํ โน อภูตนฺติ
เตนุปาลิ ภิกฺขุนา อุตฺตรึ ปจฺจเวกฺขิตพฺพํ ยํ โข อหํ อิมํ
อตฺตาทานํ อาทาตุกาโม อตฺถสญฺหิตํ นุ โข อิทํ อตฺตาทานํ
อุทาหุ โนติ สเจ อุปาลิ ภิกฺขุ ปจฺจเวกฺขมาโน เอวํ ชานาติ
อนตฺถสญฺหิตํ อิทํ อตฺตาทานํ โน อตฺถสญฺหิตนฺติ น ตํ อุปาลิ
อตฺตาทานํ อาทาตพฺพํ สเจ ปนุปาลิ ภิกฺขุ ปจฺจเวกฺขมาโน
เอวํ ชานาติ อตฺถสญฺหิตํ อิทํ อตฺตาทานํ โน อนตฺถสญฺหิตนฺติ
เตนุปาลิ ภิกฺขุนา อุตฺตรึ ปจฺจเวกฺขิตพฺพํ อิมํ โข อหํ อตฺตาทานํ
อาทิยมาโน ลภิสฺสามิ สนฺทิฏฺเฐ สมฺภตฺเต ภิกฺขู ธมฺมโต วินยโต
ปกฺเข อุทาหุ โนติ สเจ อุปาลิ ภิกฺขุ ปจฺจเวกฺขมาโน เอวํ
ชานาติ อิมํ โข อหํ อตฺตาทานํ อาทิยมาโน น ลภิสฺสามิ
สนฺทิฏฺเฐ สมฺภตฺเต ภิกฺขู ธมฺมโต วินยโต ปกฺเขติ น ตํ อุปาลิ
อตฺตาทานํ อาทาตพฺพํ สเจ ปนุปาลิ ภิกฺขุ ปจฺจเวกฺขมาโน เอวํ
ชานาติ อิมํ โข อหํ อตฺตาทานํ อาทิยมาโน ลภิสฺสามิ สนฺทิฏฺเฐ
สมฺภตฺเต ภิกฺขุ ธมฺมโต วินยโต ปกฺเขติ เตนุปาลิ ภิกฺขุนา
อุตฺตรึ ปจฺจเวกฺขิตพฺพํ อิมํ โข เม อตฺตาทานํ อาทิยโต ภวิสฺสติ
สงฺฆสฺส ตโตนิทานํ ภณฺฑนํ กลโห วิคฺคโห วิวาโท สงฺฆเภโท
สงฺฆราชิ สงฺฆววตฺถานํ สงฺฆนานากรณํ อุทาหุ โนติ สเจ อุปาลิ
ภิกฺขุ ปจฺจเวกฺขมาโน เอวํ ชานาติ อิมํ โข เม อตฺตาทานํ
อาทิยโต ภวิสฺสติ สงฺฆสฺส ตโตนิทานํ ภณฺฑนํ กลโห วิคฺคโห



วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณนฺติ
น ตํ อุปาลิ อตฺตาทานํ อาทาตพฺพํ สเจ ปนุปาลิ ภิกฺขุ
ปจฺจเวกฺขมาโน เอวํ ชานาติ อิมํ โข เม อตฺตาทานํ อาทิยโต
น ภวิสฺสติ สงฺฆสฺส ตโตนิทานํ ภณฺฑนํ กลโห วิคฺคโห วิวาโท
สงฺฆเภโท สงฺฆราชิ สงฺฆววตฺถานํ สงฺฆนานากรณนฺติ อาทาตพฺพํ
ตํ อุปาลิ อตฺตาทานํ เอวํ ปญฺจงฺคสมนฺนาคตํ โข อุปาลิ
อตฺตาทานํ อาทินฺนํ ปจฺฉาปิ อวิปฺปฏิสารกรํ ภวิสฺสตีติ
กตีหิ นุ โข ภนฺเต องฺเคหิ สมนฺนาคโต ภิกฺขุ
อธิกรณชาตานํ ภิกฺขูนํ พหูปกาโร โหตีติ ปญฺจหุปาลิ องฺเคหิ
สมนฺนาคโต ภิกฺขุ อธิกรณชาตานํ ภิกฺขูนํ พหูปกาโร โหติ กตเมหิ
ปญฺจหิ สีลวา โหติ ปาติโมกฺขสํวรสํวุโต วิหรติ อาจารโคจรสมฺปนฺโน
อณุมตฺเตสุ วชฺเชสุ ภยทสฺสาวี สมาทาย สิกฺขติ สิกฺขาปเทสุ
พหุสฺสุโต โหติ สุตธโร สุตสนฺนิจโย เย เต ธมฺมา
อาทิกลฺยาณา มชฺเฌกลฺยาณา ปริโยสานกลฺยาณา สาตฺถํ สพฺยญฺชนํ
เกวลปริปุณฺณํ ปริสุทฺธํ พฺรหฺมจริยํ อภิวทนฺติ ตถารูปาสฺส
ธมฺมา พหุสฺสุตา โหนฺติ ธตา วจสา ปริจิตา มนสานุเปกฺขิตา
ทิฏฺฐิยา สุปฺปฏิวิทฺธา อุภยานิ โข ปนสฺส ปาติโมกฺขานิ วิตฺถาเรน
สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส
อนุพฺยญฺชนโส วินเย โข ปน ฐิโต โหติ อสํหีโร ปฏิพโล




โหติ อุโภ อตฺถปจฺจตฺถิเก อสฺสาเสตุํ สญฺญาเปตุํ นิชฺฌาเปตุํ
เปกฺเขตุํ ปสาเทตุํ อิเมหิ โข อุปาลิ ปญฺจหงฺเคหิ สมนฺนาคโต
ภิกฺขุ อธิกรณชาตานํ ภิกฺขูนํ พหูปกาโร โหติ อปเรหิปิ
อุปาลิ ปญฺจหงฺเคหิ สมนฺนาคโต ภิกฺขุ อธิกรณชาตานํ ภิกฺขูนํ
พหูปกาโร โหติ กตเมหิ ปญฺจหิ ปริสุทฺธกายสมาจาโร
โหติ ปริสุทฺธวจีสมาจาโร โหติ ปริสุทฺธาชีโว โหติ ปณฺฑิโต
โหติ พฺยตฺโต ปฏิพโล อนุยุญฺชิยมาโน อนุโยคํ ทาตุํ อิเมหิ
โข อุปาลิ ปญฺจหงฺเคหิ สมนฺนาคโต ภิกฺขุ อธิกรณชาตานํ ภิกฺขูนํ
พหูปกาโร โหติ อปเรหิปิ อุปาลิ ปญฺจหงฺเคหิ สมนฺนาคโต
ภิกฺขุ อธิกรณชาตานํ ภิกฺขูนํ พหูปกาโร โหติ กตเมหิ
ปญฺจหิ วตฺถุํ ชานาติ นิทานํ ชานาติ ปญฺญตฺตึ ชานาติ
ปทปจฺฉาภฏฺฐํ ชานาติ อนุสนฺธิวจนปถํ ชานาติ อิเมหิ โข
อุปาลิ ปญฺจหงฺเคหิ สมนฺนาคโต ภิกฺขุ อธิกรณชาตานํ ภิกฺขูนํ
พหูปกาโร โหตีติ
กตีหิ นุ โข ภนฺเต องฺเคหิ สมนฺนาคเตน ภิกฺขุนา
นานุยุญฺชิตพฺพนฺติ ปญฺจหุปาลิ องฺเคหิ สมนฺนาคเตน ภิกฺขุนา
นานุยุญฺชิตพฺพํ กตเมหิ ปญฺจหิ สุตฺตํ น ชานาติ สุตฺตานุโลมํ
น ชานาติ วินยํ น ชานาติ วินยานุโลมํ น ชานาติ น
จ ฐานาฐานกุสโล โหติ อิเมหิ โข อุปาลิ ปญฺจหงฺเคหิ
สมนฺนาคเตน ภิกฺขุนา นานุยุญฺชิตพฺพํ ปญฺจหุปาลิ องฺเคหิ



สมนฺนาคเตน ภิกฺขุนา อนุยุญฺชิตพฺพํ กตเมหิ ปญฺจหิ สุตฺตํ
ชานาติ สุตฺตานุโลมํ ชานาติ วินยํ ชานาติ วินยานุโลมํ ชานาติ
ฐานาฐานกุสโล จ โหติ อิเมหิ โข อุปาลิ ปญฺจหงฺเคหิ
สมนฺนาคเตน ภิกฺขุนา อนุยุญฺชิตพฺพํ อปเรหิปิ อุปาลิ ปญฺจหงฺเคหิ
สมนฺนาคเตน ภิกฺขุนา นานุยุญฺชิตพฺพํ กตเมหิ ปญฺจหิ
ธมฺมํ น ชานาติ ธมฺมานุโลมํ น ชานาติ วินยํ น ชานาติ
วินยานุโลมํ น ชานาติ น จ ปุพฺพาปรกุสโล โหติ อิเมหิ
โข อุปาลิ ปญฺจหงฺเคหิ สมนฺนาคเตน ภิกฺขุนา นานุยุญฺชิตพฺพํ
ปญฺจหุปาลิ องฺเคหิ สมนฺนาคเตน ภิกฺขุนา อนุยุญฺชิตพฺพํ กตเมหิ
ปญฺจหิ ธมฺมํ ชานาติ ธมฺมานุโลมํ ชานาติ วินยํ ชานาติ
วินยานุโลมํ ชานาติ ปุพฺพาปรกุสโล จ โหติ อิเมหิ โข
อุปาลิ ปญฺจหงฺเคหิ สมนฺนาคเตน ภิกฺขุนา อนุยุญฺชิตพฺพํ อปเรหิปิ
อุปาลิ ปญฺจหงฺเคหิ สมนฺนาคเตน ภิกฺขุนา นานุยุญฺชิตพฺพํ
กตเมหิ ปญฺจหิ วตฺถุํ น ชานาติ นิทานํ น ชานาติ
ปญฺญตฺตึ น ชานาติ ปทปจฺฉาภฏฺฐํ น ชานาติ อนุสนฺธิวจนปถํ
น ชานาติ อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา
นานุยุญฺชิตพฺพํ ปญฺจหุปาลิ องฺเคหิ สมนฺนาคเตน ภิกฺขุนา
อนุยุญฺชิตพฺพํ กตเมหิ ปญฺจหิ วตฺถุํ ชานาติ นิทานํ
ชานาติ ปญฺญตฺตึ ชานาติ ปทปจฺฉาภฏฺฐํ ชานาติ อนุสนฺธิวจนปถํ
ชานาติ อิเมหิ โข อุปาลิ ปญฺจหงฺเคหิ สมนฺนาคเตน


ภิกฺขุนา อนุยุญฺชิตพฺพํ อปเรหิปิ อุปาลิ ปญฺจหงฺเคหิ สมนฺนาคเตน
ภิกฺขุนา นานุยุญฺชิตพฺพํ กตเมหิ ปญฺจหิ อาปตฺตึ น ชานาติ
อาปตฺติสมุฏฺฐานํ น ชานาติ อาปตฺติยา ปโยคํ น ชานาติ
อาปตฺติยา วูปสมํ น ชานาติ น อาปตฺติยา วินิจฺฉยกุสโล
โหติ อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา
นานุยุญฺชิตพฺพํ ปญฺจหุปาลิ องฺเคหิ สมนฺนาคเตน ภิกฺขุนา
อนุยุญฺชิตพฺพํ กตเมหิ ปญฺจหิ อาปตฺตึ ชานาติ อาปตฺติสมุฏฺฐานํ
ชานาติ อาปตฺติยา ปโยคํ ชานาติ อาปตฺติยา วูปสมํ
ชานาติ อาปตฺติยา วินิจฺฉยกุสโล โหติ อิเมหิ โข อุปาลิ
ปญฺจหงฺเคหิ สมนฺนาคเตน ภิกฺขุนา อนุยุญฺชิตพฺพํ อปเรหิปิ
อุปาลิ ปญฺจหงฺเคหิ สมนฺนาคเตน ภิกฺขุนา นานุยุญฺชิตพฺพํ กตเมหิ
ปญฺจหิ อธิกรณํ น ชานาติ อธิกรณสมุฏฺฐานํ น ชานาติ
อธิกรณสฺส ปโยคํ น ชานาติ อธิกรณสฺส วูปสมํ น ชานาติ
น อธิกรณสฺส วินิจฺฉยกุสโล โหติ อิเมหิ โข อุปาลิ ปญฺจหงฺเคหิ
สมนฺนาคเตน ภิกฺขุนา นานุยุญฺชิตพฺพํ ปญฺจหุปาลิ องฺเคหิ
สมนฺนาคเตน ภิกฺขุนา อนุยุญฺชิตพฺพํ กตเมหิ ปญฺจหิ
อธิกรณํ ชานาติ อธิกรณสมุฏฺฐานํ ชานาติ อธิกรณสฺส
ปโยคํ ชานาติ อธิกรณสฺส วูปสมํ ชานาติ อธิกรณสฺส
วินิจฺฉยกุสโล โหติ อิเมหิ โข อุปาลิ ปญฺจหงฺเคหิ สมนฺนาคเตน
ภิกฺขุนา อนุยุญฺชิตพฺพํ



อตฺตาทานวคฺโค ปญฺจโม
ตสฺสุทฺทานํ
ปริสุทฺธญฺจ กาเลน การุญฺเญ โอกาเสน จ
อตฺตาทานํ อธิกรณํ อปเรหิปิ วตฺถุญฺจ
สุตฺตํ ธมฺมํ ปุน วตฺถุญฺจ อาปตฺติ อธิกรเณน จาติ
กติ นุ โข ภนฺเต อารญฺญกาติ ปญฺจิเม
อุปาลิ อารญฺญกา กตเม ปญฺจ มนฺทตฺตา โมมูหตฺตา
อารญฺญโก โหติ ปาปิจฺโฉ อิจฺฉาปกโต อารญฺญโก โหติ
อุมฺมาทา จิตฺตกฺเขปา อารญฺญโก โหติ วณฺณิโต พุทฺเธหิ
พุทฺธสาวเกหีติ อารญฺญโก โหติ อปิจ อปฺปิจฺฉญฺเญว นิสฺสาย
สนฺตุฏฺฐิญฺเญว นิสฺสาย สลฺเลขญฺเญว นิสฺสาย ปวิเวกญฺเญว
นิสฺสาย อิทมตฺถิตญฺเญว นิสฺสาย อารญฺญโก โหติ อิเม
โข อุปาลิ ปญฺจ อารญฺญกาติ กติ นุ โข ภนฺเต
ปิณฺฑปาติกาติ กติ นุ โข ภนฺเต ปํสุกูลิกาติ กติ นุ โข
ภนฺเต รุกฺขมูลิกาติ กติ นุ โข ภนฺเต โสสานิกาติ กติ
นุ โข ภนฺเต อพฺโภกาสิกาติ กติ นุ โข ภนฺเต เตจีวริกาติ
กติ นุ โข ภนฺเต สปทานจาริกาติ กติ นุ โข ภนฺเต
เนสชฺชิกาติ กติ นุ โข ภนฺเต ยถาสนฺถติกาติ กติ นุ
โข ภนฺเต เอกาสนิกาติ กติ นุ โข ภนฺเต ขลุปจฺฉาภตฺติกาติ




กติ นุ โข ภนฺเต ปตฺตปิณฺฑิกาติ ปญฺจิเม อุปาลิ ปตฺตปิณฺฑิกา
กตเม ปญฺจ มนฺทตฺตา โมมูหตฺตา ปตฺตปิณฺฑิโก โหติ
ปาปิจฺโฉ อิจฺฉาปกโต ปตฺตปิณฺฑิโก โหติ อุมฺมาทา จิตฺตกฺเขปา
ปตฺตปิณฺฑิโก โหติ วณฺณิโต พุทฺเธหิ พุทฺธสาวเกหีติ
ปตฺตปิณฺฑิโก โหติ อปิจ อปฺปิจฺฉญฺเญว นิสฺสาย สนฺตุฏฺฐิญฺเญว
นิสฺสาย สลฺเลขญฺเญว นิสฺสาย ปวิเวกญฺเญว นิสฺสาย
อิทมตฺถิตญฺเญว นิสฺสาย ปตฺตปิณฺฑิโก โหติ อิเม โข อุปาลิ
ปญฺจ ปตฺตปิณฺฑิกาติ
ธูตงฺควคฺโค ฉฏฺโฐ
ตสฺสุทฺทานํ
อารญฺญโก ปิณฺฑิปํสุ รุกฺขสุสานปญฺจมํ
อพฺโภเตจีวรญฺเจว สปทานเนสชฺชิกา
สนฺถเตกาสนญฺเจว ขลุปจฺฉาปตฺตปิณฺฑิกาติ
กติ นุ โข ภนฺเต มุสาวาทาติ ปญฺจิเม อุปาลิ
มุสาวาทา กตเม ปญฺจ อตฺถิ มุสาวาโท ปาราชิกคามี
อตฺถิ มุสาวาโท สงฺฆาทิเสสคามี อตฺถิ มุสาวาโท ถุลฺลจฺจยคามี
อตฺถิ มุสาวาโท ปาจิตฺติยคามี อตฺถิ มุสาวาโท ทุกฺกฏคามีติ
อิเม โข อุปาลิ ปญฺจ มุสาวาทาติ
กตีหิ นุ โข ภนฺเต องฺเคหิ สมนฺนาคตสฺส ภิกฺขุโน
สงฺฆมชฺเฌ อุโปสถํ วา ปวารณํ วา ฐเปนฺตสฺส อลํ ภิกฺขุ



มา ภณฺฑนํ มา กลหํ มา วิคฺคหํ มา วิวาทนฺติ โอมทฺทิตฺวา
สงฺเฆน อุโปสโถ วา ปวารณา วา กาตพฺพาติ ปญฺจหุปาลิ
องฺเคหิ สมนฺนาคตสฺส ภิกฺขุโน สงฺฆมชฺเฌ อุโปสถํ วา ปวารณํ
วา ฐเปนฺตสฺส อลํ ภิกฺขุ มา ภณฺฑนํ มา กลหํ มา วิคฺคหํ
มา วิวาทนฺติ โอมทฺทิตฺวา สงฺเฆน อุโปสโถ วา ปวารณา
วา กาตพฺพา กตเมหิ ปญฺจหิ อลชฺชี จ โหติ พาโล
จ อปกตตฺโต จ จาวนาธิปฺปาโย วตฺตา โหติ โน
วุฏฺฐานาธิปฺปาโย อิเมหิ โข อุปาลิ ปญฺจหงฺเคหิ สมนฺนาคตสฺส
ภิกฺขุโน สงฺฆมชฺเฌ อุโปสถํ วา ปวารณํ วา ฐเปนฺตสฺส อลํ
ภิกฺขุ มา ภณฺฑนํ มา กลหํ มา วิคฺคหํ มา วิวาทนฺติ โอมทฺทิตฺวา
สงฺเฆน อุโปสโถ วา ปวารณา วา กาตพฺพา อปเรหิปิ
อุปาลิ ปญฺจหงฺเคหิ สมนฺนาคตสฺส ภิกฺขุโน สงฺฆมชฺเฌ อุโปสถํ
วา ปวารณํ วา ฐเปนฺตสฺส อลํ ภิกฺขุ มา ภณฺฑนํ มา
กลหํ มา วิคฺคหํ มา วิวาทนฺติ โอมทฺทิตฺวา สงฺเฆน อุโปสโถ
วา ปวารณา วา กาตพฺพา กตเมหิ ปญฺจหิ อปริสุทฺธกายสมาจาโร
โหติ อปริสุทฺธวจีสมาจาโร โหติ อปริสุทฺธาชีโว
โหติ พาโล โหติ อพฺยตฺโต ภณฺฑนการโก โหติ กลหการโก
อิเมหิ โข อุปาลิ ปญฺจหงฺเคหิ สมนฺนาคตสฺส ภิกฺขุโน สงฺฆมชฺเฌ
อุโปสถํ วา ปวารณํ วา ฐเปนฺตสฺส อลํ ภิกฺขุ มา ภณฺฑนํ
มา กลหํ มา วิคฺคหํ มา วิวาทนฺติ โอมทฺทิตฺวา สงฺเฆน


อุโปสโถ วา ปวารณา วา กาตพฺพาติ
กตีหิ นุ โข ภนฺเต องฺเคหิ สมนฺนาคตสฺส ภิกฺขุโน
อนุโยโค น ทาตพฺโพติ ปญฺจหุปาลิ องฺเคหิ สมนฺนาคตสฺส
ภิกฺขุโน อนุโยโค น ทาตพฺโพ กตเมหิ ปญฺจหิ อาปตฺตานาปตฺตึ
น ชานาติ ลหุกครุกํ อาปตฺตึ น ชานาติ สาวเสสานวเสสํ
อาปตฺตึ น ชานาติ ทุฏฺฐุลฺลาทุฏฺฐุลฺลํ อาปตฺตึ น ชานาติ
สปฺปฏิกมฺมอปฺปฏิกมฺมํ อาปตฺตึ น ชานาติ อิเมหิ โข อุปาลิ
ปญฺจหงฺเคหิ สมนฺนาคตสฺส ภิกฺขุโน อนุโยโค น ทาตพฺโพ
ปญฺจหุปาลิ องฺเคหิ สมนฺนาคตสฺส ภิกฺขุโน อนุโยโค ทาตพฺโพ
กตเมหิ ปญฺจหิ อาปตฺตานาปตฺตึ ชานาติ ลหุกครุกํ อาปตฺตึ
ชานาติ สาวเสสานวเสสํ อาปตฺตึ ชานาติ ทุฏฺฐุลฺลาทุฏฺฐุลฺลํ
อาปตฺตึ ชานาติ สปฺปฏิกมฺมอปฺปฏิกมฺมํ อาปตฺตึ ชานาติ
อิเมหิ โข อุปาลิ ปญฺจหงฺเคหิ สมนฺนาคตสฺส ภิกฺขุโน อนุโยโค
ทาตพฺโพติ
กตีหิ นุ โข ภนฺเต อากาเรหิ ภิกฺขุ อาปตฺตึ
อาปชฺชตีติ ปญฺจหุปาลิ อากาเรหิ ภิกฺขุ อาปตฺตึ อาปชฺชติ
กตเมหิ ปญฺจหิ อลชฺชิตา อญฺญาณตา กุกฺกุจฺจปกตตา
อกปฺปิเย กปฺปิยสญฺญิตา กปฺปิเย อกปฺปิยสญฺญิตา อิเมหิ
โข อุปาลิ ปญฺจหากาเรหิ ภิกฺขุ อาปตฺตึ อาปชฺชติ อปเรหิปิ
อุปาลิ ปญฺจหากาเรหิ ภิกฺขุ อาปตฺตึ อาปชฺชติ กตเมหิ


ปญฺจหิ อทสฺสเนน อสฺสวเนน ปสุตฺตตา ตถาสญฺญี
สติสมฺโมสา อิเมหิ โข อุปาลิ ปญฺจหากาเรหิ ภิกฺขุ อาปตฺตึ
อาปชฺชตีติ
กติ นุ โข ภนฺเต เวราติ ปญฺจิเม อุปาลิ
เวรา กตเม ปญฺจ ปาณาติปาโต อทินฺนาทานํ กาเมสุ
มิจฺฉาจาโร มุสาวาโท สุราเมรยมชฺชปมาทฏฺฐานํ อิเมหิ โข
อุปาลิ ปญฺจ เวราติ
กติ นุ โข ภนฺเต เวรมณิโยติ ปญฺจิมา อุปาลิ
เวรมณิโย กตมา ปญฺจ ปาณาติปาตา เวรมณี อทินฺนาทานา
เวรมณี กาเมสุ มิจฺฉาจารา เวรมณี มุสาวาทา เวรมณี
สุราเมรยมชฺชปมาทฏฺฐานา เวรมณี อิมา โข อุปาลิ ปญฺจ
เวรมณิโยต
กติ นุ โข ภนฺเต พฺยสนานีติ ปญฺจิมานิ อุปาลิ
พฺยสนานิ กตมานิ ปญฺจ ญาติพฺยสนํ โภคพฺยสนํ โรคพฺยสนํ
สีลพฺยสนํ ทิฏฺฐิพฺยสนํ อิมานิ โข อุปาลิ ปญฺจ พฺยสนานีติ
กติ นุ โข ภนฺเต สมฺปทาติ ปญฺจิมา อุปาลิ
สมฺปทา กตมา ปญฺจ ญาติสมฺปทา โภคสมฺปทา อาโรคฺยสมฺปทา
สีลสมฺปทา ทิฏฺฐิสมฺปทา อิมา โข อุปาลิ ปญฺจ
สมฺปทาติ
มุสาวาทวคฺโค สตฺตโม



ตสฺสุทฺทานํ
มุสาวาโท จ โอมทฺทิ อปเรหิ อนุโยโค จ
อาปตฺติญฺจ อปเรหิ เวรา เวรมณีปิ จ
พฺยสนํ สมฺปทา เจว สตฺตโม วคฺคสงฺคโหติ
กตีหิ นุ โข ภนฺเต องฺเคหิ สมนฺนาคตสฺส ภิกฺขุโน
ภิกฺขุนีสงฺเฆเนว กมฺมํ กาตพฺพนฺติ ปญฺจหุปาลิ องฺเคหิ
สมนฺนาคตสฺส ภิกฺขุโน ภิกฺขุนีสงฺเฆเนว กมฺมํ กาตพฺพํ อวนฺทิโย
โส ภิกฺขุ ภิกฺขุนีสงฺเฆน กตเมหิ ปญฺจหิ วิวริตฺวา กายํ
ภิกฺขุนีนํ ทสฺเสติ อูรุํ ทสฺเสติ องฺคชาตํ ทสฺเสติ อุโภ
อํสกูเฏ ทสฺเสติ โอภาสติ คิหี สมฺปโยเชติ อิเมหิ โข
อุปาลิ ปญฺจหงฺเคหิ สมนฺนาคตสฺส ภิกฺขุโน ภิกฺขุนีสงฺเฆเนว
กมฺมํ กาตพฺพํ อวนฺทิโย โส ภิกฺขุ ภิกฺขุนีสงฺเฆน อปเรหิปิ
อุปาลิ ปญฺจหงฺเคหิ สมนฺนาคตสฺส ภิกฺขุโน ภิกฺขุนีสงฺเฆเนว
กมฺมํ กาตพฺพํ อวนฺทิโย โส ภิกฺขุ ภิกฺขุนีสงฺเฆน กตเมหิ
ปญฺจหิ ภิกฺขุนีนํ อลาภาย ปริสกฺกติ ภิกฺขุนีนํ อนตฺถาย
ปริสกฺกติ ภิกฺขุนีนํ อนาวาสาย ปริสกฺกติ ภิกฺขุนิโย อกฺโกสติ
ปริภาสติ ภิกฺขู ภิกฺขุนีหิ เภเทติ อิเมหิ โข อุปาลิ
ปญฺจหงฺเคหิ สมนฺนาคตสฺส ภิกฺขุโน ภิกฺขุนีสงฺเฆเนว กมฺมํ กาตพฺพํ
อวนฺทิโย โส ภิกฺขุ ภิกฺขุนีสงฺเฆน อปเรหิปิ อุปาลิ ปญฺจหงฺเคหิ
สมนฺนาคตสฺส ภิกฺขุโน ภิกฺขุนีสงฺเฆเนว กมฺมํ กาตพฺพํ อวนฺทิโย


โส ภิกฺขุ ภิกฺขุนีสงฺเฆน กตเมหิ ปญฺจหิ ภิกฺขุนีนํ อลาภาย
ปริสกฺกติ ภิกฺขุนีนํ อนตฺถาย ปริสกฺกติ ภิกฺขุนีนํ อนาวาสาย
ปริสกฺกติ ภิกฺขุนิโย อกฺโกสติ ปริภาสติ ภิกฺขู ภิกฺขุนีหิ
สมฺปโยเชติ อิเมหิ โข อุปาลิ ปญฺจหงฺเคหิ สมนฺนาคตสฺส
ภิกฺขุโน ภิกฺขุนีสงฺเฆเนว กมฺมํ กาตพฺพํ อวนฺทิโย โส ภิกฺขุ
ภิกฺขุนีสงฺเฆนาติ
กตีหิ นุ โข ภนฺเต องฺเคหิ สมนฺนาคตาย ภิกฺขุนิยา
กมฺมํ กาตพฺพนฺติ ปญฺจหุปาลิ องฺเคหิ สมนฺนาคตาย ภิกฺขุนิยา
กมฺมํ กาตพฺพํ กตเมหิ ปญฺจหิ วิวริตฺวา กายํ ภิกฺขูนํ
ทสฺเสติ อูรุํ ทสฺเสติ องฺคชาตํ ทสฺเสติ อุโภ อํสกูเฏ
ทสฺเสติ โอภาสติ คิหี สมฺปโยเชติ อิเมหิ โข อุปาลิ
ปญฺจหงฺเคหิ สมนฺนาคตาย ภิกฺขุนิยา กมฺมํ กาตพฺพํ อปเรหิปิ
อุปาลิ ปญฺจหงฺเคหิ สมนฺนาคตาย ภิกฺขุนิยา กมฺมํ กาตพฺพํ
กตเมหิ ปญฺจหิ ภิกฺขูนํ อลาภาย ปริสกฺกติ ภิกฺขูนํ อนตฺถาย
ปริสกฺกติ ภิกฺขูนํ อนาวาสาย ปริสกฺกติ ภิกฺขู อกฺโกสติ
ปริภาสติ ภิกฺขุนิโย ภิกฺขูหิ เภเทติ อิเมหิ โข อุปาลิ
ปญฺจหงฺเคหิ สมนฺนาคตาย ภิกฺขุนิยา กมฺมํ กาตพฺพํ อปเรหิปิ
อุปาลิ ปญฺจหงฺเคหิ สมนฺนาคตาย ภิกฺขุนิยา กมฺมํ กาตพฺพํ
กตเมหิ ปญฺจหิ ภิกฺขูนํ อลาภาย ปริสกฺกติ ภิกฺขูนํ
อนตฺถาย ปริสกฺกติ ภิกฺขูนํ อนาวาสาย ปริสกฺกติ ภิกฺขู


อกฺโกสติ ปริภาสติ ภิกฺขุนิโย ภิกฺขูหิ สมฺปโยเชติ อิเมหิ
โข อุปาลิ ปญฺจหงฺเคหิ สมนฺนาคตาย ภิกฺขุนิยา กมฺมํ กาตพฺพนฺติ
กตีหิ นุ โข ภนฺเต องฺเคหิ สมนฺนาคเตน ภิกฺขุนา
ภิกฺขุนีนํ โอวาโท น ฐเปตพฺโพติ ปญฺจหุปาลิ องฺเคหิ
สมนฺนาคเตน ภิกฺขุนา ภิกฺขุนีนํ โอวาโท น ฐเปตพฺโพ กตเมหิ
ปญฺจหิ อลชฺชี จ โหติ พาโล จ อปกตตฺโต จ
จาวนาธิปฺปาโย วตฺตา โหติ โน วุฏฺฐานาธิปฺปาโย อิเมหิ
โข อุปาลิ ปญฺจหงฺเคหิ สมนฺนาคเตน ภิกฺขุนา ภิกฺขุนีนํ โอวาโท
น ฐเปตพฺโพ อปเรหิปิ อุปาลิ ปญฺจหงฺเคหิ สมนฺนาคเตน
ภิกฺขุนา ภิกฺขุนีนํ โอวาโท น ฐเปตพฺโพ กตเมหิ ปญฺจหิ
อปริสุทฺธกายสมาจาโร โหติ อปริสุทฺธวจีสมาจาโร โหติ
อปริสุทฺธาชีโว โหติ พาโล โหติ อพฺยตฺโต น ปฏิพโล
อนุยุญฺชิยมาโน อนุโยคํ ทาตุํ อิเมหิ โข อุปาลิ ปญฺจหงฺเคหิ
สมนฺนาคเตน ภิกฺขุนา ภิกฺขุนีนํ โอวาโท น ฐเปตพฺโพ
อปเรหิปิ อุปาลิ ปญฺจหงฺเคหิ สมนฺนาคเตน ภิกฺขุนา ภิกฺขุนีนํ
โอวาโท น ฐเปตพฺโพ กตเมหิ ปญฺจหิ กายิเกน
อนาจาเรน สมนฺนาคโต โหติ วาจสิเกน อนาจาเรน สมนฺนาคโต
โหติ กายิกวาจสิเกน อนาจาเรน สมนฺนาคโต โหติ ภิกฺขุนีนํ
อกฺโกสกปริภาสโก โหติ ภิกฺขุนีหิ สทฺธึ สํสฏฺโฐ วิหรติ
อนนุโลมิเกน สํสคฺเคน อิเมหิ โข อุปาลิ ปญฺจหงฺเคหิ


สมนฺนาคเตน ภิกฺขุนา ภิกฺขุนีนํ โอวาโท น ฐเปตพฺโพ
อปเรหิปิ อุปาลิ ปญฺจหงฺเคหิ สมนฺนาคเตน ภิกฺขุนา ภิกฺขุนีนํ
โอวาโท น ฐเปตพฺโพ กตเมหิ ปญฺจหิ อลชฺชี จ โหติ
พาโล จ อปกตตฺโต จ ภณฺฑนการโก จ โหติ กลหการโก
สิกฺขาย จ น ปริปูริการี อิเมหิ โข อุปาลิ
ปญฺจหงฺเคหิ สมนฺนาคเตน ภิกฺขุนา ภิกฺขุนีนํ โอวาโท น
ฐเปตพฺโพติ
กตีหิ นุ โข ภนฺเต องฺเคหิ สมนฺนาคเตน ภิกฺขุนา
ภิกฺขุนีนํ โอวาโท น คเหตพฺโพติ ปญฺจหุปาลิ องฺเคหิ สมนฺนาคเตน
ภิกฺขุนา ภิกฺขุนีนํ โอวาโท น คเหตพฺโพ กตเมหิ
ปญฺจหิ กายิเกน อนาจาเรน สมนฺนาคโต โหติ วาจสิเกน
อนาจาเรน สมนฺนาคโต โหติ กายิกวาจสิเกน อนาจาเรน
สมนฺนาคโต โหติ ภิกฺขุนีนํ อกฺโกสกปริภาสโก โหติ ภิกฺขุนีหิ
สทฺธึ สํสฏฺโฐ วิหรติ อนนุโลมิเกน สํสคฺเคน อิเมหิ โข
อุปาลิ ปญฺจหงฺเคหิ สมนฺนาคเตน ภิกฺขุนา ภิกฺขุนีนํ โอวาโท น
คเหตพฺโพ อปเรหิปิ อุปาลิ ปญฺจหงฺเคหิ สมนฺนาคเตน ภิกฺขุนา
ภิกฺขุนีนํ โอวาโท น คเหตพฺโพ กตเมหิ ปญฺจหิ อลชฺชี
จ โหติ พาโล จ อปกตตฺโต จ คมิโก วา โหติ
คิลาโน วา อิเมหิ โข อุปาลิ ปญฺจหงฺเคหิ สมนฺนาคเตน
ภิกฺขุนา ภิกฺขุนีนํ โอวาโท น คเหตพฺโพติ


กตีหิ นุ โข ภนฺเต องฺเคหิ สมนฺนาคเตน ภิกฺขุนา
สทฺธึ น สากจฺฉาตพฺโพติ ปญฺจหุปาลิ องฺเคหิ สมนฺนาคเตน
ภิกฺขุนา สทฺธึ น สากจฺฉาตพฺโพ กตเมหิ ปญฺจหิ น อเสเขน
สีลกฺขนฺเธน สมนฺนาคโต โหติ น อเสเขน สมาธิกฺขนฺเธน
สมนฺนาคโต โหติ น อเสเขน ปญฺญาขนฺเธน สมนฺนาคโต
โหติ น อเสเขน วิมุตฺติกฺขนฺเธน สมนฺนาคโต โหติ น
อเสเขน วิมุตฺติญาณทสฺสนกฺขนฺเธน สมนฺนาคโต โหติ อิเมหิ
โข อุปาลิ ปญฺจหงฺเคหิ สมนฺนาคเตน ภิกฺขุนา สทฺธึ น สากจฺฉาตพฺโพ
ปญฺจหุปาลิ องฺเคหิ สมนฺนาคเตน ภิกฺขุนา สทฺธึ
สากจฺฉาตพฺโพ กตเมหิ ปญฺจหิ อเสเขน สีลกฺขนฺเธน
สมนฺนาคโต โหติ อเสเขน สมาธิกฺขนฺเธน สมนฺนาคโต โหติ
อเสเขน ปญฺญาขนฺเธน สมนฺนาคโต โหติ อเสเขน วิมุตฺติกฺขนฺเธน
สมนฺนาคโต โหติ อเสเขน วิมุตฺติญาณทสฺสนกฺขนฺเธน
สมนฺนาคโต โหติ อิเมหิ โข อุปาลิ ปญฺจหงฺเคหิ สมนฺนาคเตน
ภิกฺขุนา สทฺธึ สากจฺฉาตพฺโพ อปเรหิปิ อุปาลิ ปญฺจหงฺเคหิ
สมนฺนาคเตน ภิกฺขุนา สทฺธึ น สากจฺฉาตพฺโพ กตเมหิ ปญฺจหิ
น อตฺถปฏิสมฺภิทาปตฺโต โหติ น ธมฺมปฏิสมฺภิทาปตฺโต โหติ
น นิรุตฺติปฏิสมฺภิทาปตฺโต โหติ น ปฏิภาณปฏิสมฺภิทาปตฺโต
โหติ น ยถาวิมุตฺตํ จิตฺตํ ปจฺจเวกฺขติ อิเมหิ โข อุปาลิ
ปญฺจหงฺเคหิ สมนฺนาคเตน ภิกฺขุนา สทฺธึ น สากจฺฉาตพฺโพ



ปญฺจหุปาลิ องฺเคหิ สมนฺนาคเตน ภิกฺขุนา สทฺธึ สากจฺฉาตพฺโพ
กตเมหิ ปญฺจหิ อตฺถปฏิสมฺภิทาปตฺโต โหติ ธมฺมปฏิสมฺภิทาปตฺโต
โหติ นิรุตฺติปฏิสมฺภิทาปตฺโต โหติ ปฏิภาณปฏิสมฺภิทาปตฺโต
โหติ ยถาวิมุตฺตํ จิตฺตํ ปจฺจเวกฺขติ
อิเมหิ โข อุปาลิ ปญฺจหงฺเคหิ สมนฺนาคเตน ภิกฺขุนา สทฺธึ
สากจฺฉาตพฺโพติ
ภิกฺขุนีโอวาทวคฺโค อฏฺฐโม
ตสฺสุทฺทานํ
ภิกฺขุนีเหว กาตพฺพํ อปเรหิ ตถา ทุเว
ภิกฺขุนีนํ ตโย กมฺมา น ฐเปตพฺโพ เทฺว ทุกา
น คเหตพฺโพ เทฺว วุตฺตา สากจฺฉาสุ จ เทฺว ทุกาติ
กตีหิ นุ โข ภนฺเต องฺเคหิ สมนฺนาคโต ภิกฺขุ
อุพฺพาหิกาย น สมฺมนฺนิตพฺโพติ ปญฺจหุปาลิ องฺเคหิ สมนฺนาคโต
ภิกฺขุ อุพฺพาหิกาย น สมฺมนฺนิตพฺโพ กตเมหิ ปญฺจหิ น
อตฺถกุสโล โหติ น ธมฺมกุสโล โหติ น นิรุตฺติกุสโล โหติ
น พฺยญฺชนกุสโล โหติ น ปุพฺพาปรกุสโล โหติ อิเมหิ
โข อุปาลิ ปญฺจหงฺเคหิ สมนฺนาคโต ภิกฺขุ อุพฺพาหิกาย น
สมฺมนฺนิตพฺโพ ปญฺจหุปาลิ องฺเคหิ สมนฺนาคโต ภิกฺขุ อุพฺพาหิกาย
สมฺมนฺนิตพฺโพ กตเมหิ ปญฺจหิ อตฺถกุสโล โหติ ธมฺมกุสโล
โหติ นิรุตฺติกุสโล โหติ พฺยญฺชนกุสโล โหติ ปุพฺพาปรกุสโล



โหติ อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ
อุพฺพาหิกาย สมฺมนฺนิตพฺโพ อปเรหิปิ อุปาลิ ปญฺจหงฺเคหิ
สมนฺนาคโต ภิกฺขุ อุพฺพาหิกาย น สมฺมนฺนิตพฺโพ กตเมหิ
ปญฺจหิ โกธโน โหติ โกธาภิภูโต มกฺขี โหติ มกฺขาภิภูโต
ปลาสี โหติ ปลาสาภิภูโต อิสฺสุกี โหติ อิสฺสาภิภูโต สนฺทิฏฺฐิปรามาสี
โหติ อาธานคฺคาหี ทุปฺปฏินิสฺสคฺคี อิเมหิ โข อุปาลิ
ปญฺจหงฺเคหิ สมนฺนาคโต ภิกฺขุ อุพฺพาหิกาย น สมฺมนฺนิตพฺโพ
ปญฺจหุปาลิ องฺเคหิ สมนฺนาคโต ภิกฺขุ อุพฺพาหิกาย สมฺมนฺนิตพฺโพ
กตเมหิ ปญฺจหิ น โกธโน โหติ น โกธาภิภูโต น มกฺขี
โหติ น มกฺขาภิภูโต น ปลาสี โหติ น ปลาสาภิภูโต น
อิสฺสุกี โหติ น อิสฺสาภิภูโต อสนฺทิฏฺฐิปรามาสี โหติ อนาธานคฺคาหี
สุปฺปฏินิสฺสคฺคี อิเมหิ โข อุปาลิ ปญฺจหงฺเคหิ สมนฺนาคโต
ภิกฺขุ อุพฺพาหิกาย สมฺมนฺนิตพฺโพ อปเรหิปิ อุปาลิ ปญฺจหงฺเคหิ
สมนฺนาคโต ภิกฺขุ อุพฺพาหิกาย น สมฺมนฺนิตพฺโพ กตเมหิ
ปญฺจหิ กุปฺปติ พฺยาปชฺชติ ปติตฺถียติ โกปํ ชเนติ อกฺขโม
โหติ อปฺปทกฺขิณคฺคาหี อนุสาสนึ อิเมหิ โข อุปาลิ ปญฺจหงฺเคหิ
สมนฺนาคโต ภิกฺขุ อุพฺพาหิกาย น สมฺมนฺนิตพฺโพ ปญฺจหุปาลิ
องฺเคหิ สมนฺนาคโต ภิกฺขุ อุพฺพาหิกาย สมฺมนฺนิตพฺโพ กตเมหิ
ปญฺจหิ น กุปฺปติ น พฺยาปชฺชติ น ปติตฺถียติ น โกปํ
ชเนติ ขโม โหติ ปทกฺขิณคฺคาหี อนุสาสนึ อิเมหิ โข อุปาลิ



ปญฺจหงฺเคหิ สมนฺนาคโต ภิกฺขุ อุพฺพาหิกาย สมฺมนฺนิตพฺโพ
อปเรหิปิ อุปาลิ ปญฺจหงฺเคหิ สมนฺนาคโต ภิกฺขุ อุพฺพาหิกาย
น สมฺมนฺนิตพฺโพ กตเมหิ ปญฺจหิ ปสาเรตา โหติ โน
สาเรตา อโนกาสกมฺมํ การาเปตฺวา วตฺตา โหติ น ยถาธมฺเม
ยถาวินเย ยถาปตฺติยา โจเทตา โหติ น ยถาธมฺเม ยถาวินเย
ยถาปตฺติยา กาเรตา โหติ น ยถาทิฏฺฐิยา พฺยากตา โหติ อิเมหิ
โข อุปาลิ ปญฺจหงฺเคหิ สมนฺนาคโต ภิกฺขุ อุพฺพาหิกาย น สมฺมนฺนิตพฺโพ
ปญฺจหุปาลิ องฺเคหิ สมนฺนาคโต ภิกฺขุ อุพฺพาหิกาย
สมฺมนฺนิตพฺโพ กตเมหิ ปญฺจหิ สาเรตา โหติ โน ปสาเรตา
โอกาสกมฺมํ การาเปตฺวา วตฺตา โหติ ยถาธมฺเม ยถาวินเย
ยถาปตฺติยา โจเทตา โหติ ยถาธมฺเม ยถาวินเย ยถาปตฺติยา
กาเรตา โหติ ยถาทิฏฺฐิยา พฺยากตา โหติ อิเมหิ โข อุปาลิ
ปญฺจหงฺเคหิ สมนฺนาคโต ภิกฺขุ อุพฺพาหิกาย สมฺมนฺนิตพฺโพ
อปเรหิปิ อุปาลิ ปญฺจหงฺเคหิ สมนฺนาคโต ภิกฺขุ อุพฺพาหิกาย น
สมฺมนฺนิตพฺโพ กตเมหิ ปญฺจหิ ฉนฺทาคตึ คจฺฉติ โทสาคตึ
คจฺฉติ โมหาคตึ คจฺฉติ ภยาคตึ คจฺฉติ อลชฺชี จ โหติ
อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ อุพฺพาหิกาย น
สมฺมนฺนิตพฺโพ ปญฺจหุปาลิ องฺเคหิ สมนฺนาคโต ภิกฺขุ อุพฺพาหิกาย
สมฺมนฺนิตพฺโพ กตเมหิ ปญฺจหิ น ฉนฺทาคตึ คจฺฉติ น
โทสาคตึ คจฺฉติ น โมหาคตึ คจฺฉติ น ภยาคตึ คจฺฉติ



ลชฺชี จ โหติ อิเมหิ โข อุปาลิ ปญฺจหงฺเคหิ สมนฺนาคโต
ภิกฺขุ อุพฺพาหิกาย สมฺมนฺนิตพฺโพ อปเรหิปิ อุปาลิ ปญฺจหงฺเคหิ
สมนฺนาคโต ภิกฺขุ อุพฺพาหิกาย น สมฺมนฺนิตพฺโพ กตเมหิ
ปญฺจหิ ฉนฺทาคตึ คจฺฉติ โทสาคตึ คจฺฉติ โมหาคตึ
คจฺฉติ ภยาคตึ คจฺฉติ อกุสโล จ โหติ วินเย อิเมหิ
โข อุปาลิ ปญฺจหงฺเคหิ สมนฺนาคโต ภิกฺขุ อุพฺพาหิกาย น
สมฺมนฺนิตพฺโพ ปญฺจหุปาลิ องฺเคหิ สมนฺนาคโต ภิกฺขุ อุพฺพาหิกาย
สมฺมนฺนิตพฺโพ กตเมหิ ปญฺจหิ น ฉนฺทาคตึ คจฺฉติ น
โทสาคตึ คจฺฉติ น โมหาคตึ คจฺฉติ น ภยาคตึ คจฺฉติ
กุสโล จ โหติ วินเย อิเมหิ โข อุปาลิ ปญฺจหงฺเคหิ
สมนฺนาคโต ภิกฺขุ อุพฺพาหิกาย สมฺมนฺนิตพฺโพติ
กตีหิ นุ โข ภนฺเต องฺเคหิ สมนฺนาคโต ภิกฺขุ
พาโลเตฺวว สงฺขํ คจฺฉติ ปญฺจหุปาลิ องฺเคหิ สมนฺนาคโต
ภิกฺขุ พาโลเตฺวว สงฺขํ คจฺฉติ กตเมหิ ปญฺจหิ สุตฺตํ น
ชานาติ สุตฺตานุโลมํ น ชานาติ วินยํ น ชานาติ วินยานุโลมํ
น ชานาติ น จ ฐานาฐานกุสโล โหติ อิเมหิ โข อุปาลิ
ปญฺจหงฺเคหิ สมนฺนาคโต ภิกฺขุ พาโลเตฺวว สงฺขํ คจฺฉติ
ปญฺจหุปาลิ องฺเคหิ สมนฺนาคโต ภิกฺขุ ปณฺฑิโตเตฺวว สงฺขํ
คจฺฉติ กตเมหิ ปญฺจหิ สุตฺตํ ชานาติ สุตฺตานุโลมํ
ชานาติ วินยํ ชานาติ วินยานุโลมํ ชานาติ ฐานาฐานกุสโล



จ โหติ อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ
ปณฺฑิโตเตฺวว สงฺขํ คจฺฉติ อปเรหิปิ อุปาลิ ปญฺจหงฺเคหิ
สมนฺนาคโต ภิกฺขุ พาโลเตฺวว สงฺขํ คจฺฉติ กตเมหิ ปญฺจหิ
ธมฺมํ น ชานาติ ธมฺมานุโลมํ น ชานาติ วินยํ น ชานาติ
วินยานุโลมํ น ชานาติ น จ ปุพฺพาปรกุสโล โหติ อิเมหิ
โข อุปาลิ ปญฺจหงฺเคหิ สมนฺนาคโต ภิกฺขุ พาโลเตฺวว สงฺขํ
คจฺฉติ ปญฺจหุปาลิ องฺเคหิ สมนฺนาคโต ภิกฺขุ ปณฺฑิโตเตฺวว
สงฺขํ คจฺฉติ กตเมหิ ปญฺจหิ ธมฺมํ ชานาติ ธมฺมานุโลมํ
ชานาติ วินยํ ชานาติ วินยานุโลมํ ชานาติ ปุพฺพาปรกุสโล
จ โหติ อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ
ปณฺฑิโตเตฺวว สงฺขํ คจฺฉติ อปเรหิปิ อุปาลิ ปญฺจหงฺเคหิ
สมนฺนาคโต ภิกฺขุ พาโลเตฺวว สงฺขํ คจฺฉติ กตเมหิ ปญฺจหิ
วตฺถุํ น ชานาติ นิทานํ น ชานาติ ปญฺญตฺตึ น ชานาติ
ปทปจฺฉาภฏฺฐํ น ชานาติ อนุสนฺธิวจนปถํ น ชานาติ อิเมหิ
โข อุปาลิ ปญฺจหงฺเคหิ สมนฺนาคโต ภิกฺขุ พาโลเตฺวว สงฺขํ
คจฺฉติ ปญฺจหุปาลิ องฺเคหิ สมนฺนาคโต ภิกฺขุ ปณฺฑิโตเตฺววฉ
สงฺขํ คจฺฉติ กตเมหิ ปญฺจหิ วตฺถุํ ชานาติ นิทานํ ชานาติ
ปญฺญตฺตึ ชานาติ ปทปจฺฉาภฏฺฐํ ชานาติ อนุสนฺธิวจนปถํ
ชานาติ อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ
ปณฺฑิโตเตฺวว สงฺขํ คจฺฉติ อปเรหิปิ อุปาลิ ปญฺจหงฺเคหิ


สมนฺนาคโต ภิกฺขุ พาโลเตฺวว สงฺขํ คจฺฉติ กตเมหิ ปญฺจหิ
อาปตฺตึ น ชานาติ อาปตฺติสมุฏฺฐานํ น ชานาติ อาปตฺติยา
ปโยคํ น ชานาติ อาปตฺติยา วูปสมํ น ชานาติ น อาปตฺติยา
วินิจฺฉยกุสโล โหติ อิเมหิ โข อุปาลิ ปญฺจหงฺเคหิ สมนฺนาคโต
ภิกฺขุ พาโลเตฺวว สงฺขํ คจฺฉติ ปญฺจหุปาลิ องฺเคหิ สมนฺนาคโต
ภิกฺขุ ปณฺฑิโตเตฺวว สงฺขํ คจฺฉติ กตเมหิ ปญฺจหิ
อาปตฺตึ ชานาติ อาปตฺติสมุฏฺฐานํ ชานาติ อาปตฺติยา ปโยคํ
ชานาติ อาปตฺติยา วูปสมํ ชานาติ อาปตฺติยา วินิจฺฉยกุสโล
โหติ อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ
ปณฺฑิโตเตฺวว สงฺขํ คจฺฉติ อปเรหิปิ อุปาลิ ปญฺจหงฺเคหิ
สมนฺนาคโต ภิกฺขุ พาโลเตฺวว สงฺขํ คจฺฉติ กตเมหิ ปญฺจหิ
อธิกรณํ น ชานาติ อธิกรณสมุฏฺฐานํ น ชานาติ อธิกรณสฺส
ปโยคํ น ชานาติ อธิกรณสฺส วูปสมํ น ชานาติ น อธิกรณสฺส
วินิจฺฉยกุสโล โหติ อิเมหิ โข อุปาลิ ปญฺจหงฺเคหิ สมนฺนาคโต
ภิกฺขุ พาโลเตฺวว สงฺขํ คจฺฉติ ปญฺจหุปาลิ องฺเคหิ สมนฺนาคโต
ภิกฺขุ ปณฺฑิโตเตฺวว สงฺขํ คจฺฉติ กตเมหิ ปญฺจหิ
อธิกรณํ ชานาติ อธิกรณสมุฏฺฐานํ ชานาติ อธิกรณสฺส ปโยคํ
ชานาติ อธิกรณสฺส วูปสมํ ชานาติ อธิกรณสฺส วินิจฺฉยกุสโล
โหติ อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ
ปณฺฑิโตเตฺวว สงฺขํ คจฺฉตีติ


อุพฺพาหิกวคฺโค นวโม
ตสฺสุทฺทานํ
อนตฺถกุสโล เจว โกธโน กุปฺปตี จ โย
ปสาเรตา ฉนฺทาคติ น กุสโล ตเถว จ
สุตฺตํ ธมฺมญฺจ วตฺถุญฺจ อาปตฺติ อธิกรณํ
เทฺว เทฺว ปกาสิตา สพฺเพ กณฺหสุกฺกํ วิชานถาติ
กตีหิ นุ โข ภนฺเต องฺเคหิ สมนฺนาคโต ภิกฺขุ
นาลํ อธิกรณํ วูปสเมตุนฺติ ปญฺจหุปาลิ องฺเคหิ สมนฺนาคโต
ภิกฺขุ นาลํ อธิกรณํ วูปสเมตุํ กตเมหิ ปญฺจหิ อาปตฺตึ
น ชานาติ อาปตฺติสมุฏฺฐานํ น ชานาติ อาปตฺติยา ปโยคํ
น ชานาติ อาปตฺติยา วูปสมํ น ชานาติ น อาปตฺติยา
วินิจฺฉยกุสโล โหติ อิเมหิ โข อุปาลิ ปญฺจหงฺเคหิ สมนฺนาคโต
ภิกฺขุ นาลํ อธิกรณํ วูปสเมตุํ ปญฺจหุปาลิ องฺเคหิ สมนฺนาคโต
ภิกฺขุ อลํ อธิกรณํ วูปสเมตุํ กตเมหิ ปญฺจหิ อาปตฺตึ
ชานาติ อาปตฺติสมุฏฺฐานํ ชานาติ อาปตฺติยา ปโยคํ ชานาติ
อาปตฺติยา วูปสมํ ชานาติ อาปตฺติยา วินิจฺฉยกุสโล โหติ
อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ อลํ อธิกรณํ
วูปสเมตุํ อปเรหิปิ อุปาลิ ปญฺจหงฺเคหิ สมนฺนาคโต ภิกฺขุ





นาลํ อธิกรณํ วูปสเมตุํ กตเมหิ ปญฺจหิ อธิกรณํ น
ชานาติ อธิกรณสมุฏฺฐานํ น ชานาติ อธิกรณสฺส ปโยคํ น
ชานาติ อธิกรณสฺส วูปสมํ น ชานาติ น อธิกรณสฺส
วินิจฺฉยกุสโล โหติ อิเมหิ โข อุปาลิ ปญฺจหงฺเคหิ สมนฺนาคโต
ภิกฺขุ นาลํ อธิกรณํ วูปสเมตุํ ปญฺจหุปาลิ องฺเคหิ สมนฺนาคโต
ภิกฺขุ อลํ อธิกรณํ วูปสเมตุํ กตเมหิ ปญฺจหิ อธิกรณํ
ชานาติ อธิกรณสมุฏฺฐานํ ชานาติ อธิกรณสฺส ปโยคํ ชานาติ
อธิกรณสฺส วูปสมํ ชานาติ อธิกรณสฺส วินิจฺฉยกุสโล โหติ
อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ อลํ อธิกรณํ
วูปสเมตุํ อปเรหิปิ อุปาลิ ปญฺจหงฺเคหิ สมนฺนาคโต ภิกฺขุ นาลํ
อธิกรณํ วูปสเมตุํ กตเมหิ ปญฺจหิ ฉนฺทาคตึ คจฺฉติ โทสาคตึ
คจฺฉติ โมหาคตึ คจฺฉติ ภยาคตึ คจฺฉติ อลชฺชี จ โหติ
อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ นาลํ อธิกรณํ
วูปสเมตุํ ปญฺจหุปาลิ องฺเคหิ สมนฺนาคโต ภิกฺขุ อลํ อธิกรณํ
วูปสเมตุํ กตเมหิ ปญฺจหิ น ฉนฺทาคตึ คจฺฉติ น
โทสาคตึ คจฺฉติ น โมหาคตึ คจฺฉติ น ภยาคตึ คจฺฉติ
ลชฺชี จ โหติ อิเมหิ โข อุปาลิ ปญฺจหงฺเคหิ สมนฺนาคโต
ภิกฺขุ อลํ อธิกรณํ วูปสเมตุํ อปเรหิปิ อุปาลิ ปญฺจหงฺเคหิ
สมนฺนาคโต ภิกฺขุ นาลํ อธิกรณํ วูปสเมตุํ กตเมหิ ปญฺจหิ
ฉนฺทาคตึ คจฺฉติ โทสาคตึ คจฺฉติ โมหาคตึ คจฺฉติ ภยาคตึ



คจฺฉติ อปฺปสฺสุโต จ โหติ อิเมหิ โข อุปาลิ ปญฺจหงฺเคหิ
สมนฺนาคโต ภิกฺขุ นาลํ อธิกรณํ วูปสเมตุํ ปญฺจหุปาลิ
องฺเคหิ สมนฺนาคโต ภิกฺขุ อลํ อธิกรณํ วูปสเมตุํ กตเมหิ
ปญฺจหิ น ฉนฺทาคตึ คจฺฉติ น โทสาคตึ คจฺฉติ น
โมหาคตึ คจฺฉติ น ภยาคตึ คจฺฉติ พหุสฺสุโต จ โหติ
อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ อลํ อธิกรณํ
วูปสเมตุํ อปเรหิปิ อุปาลิ ปญฺจหงฺเคหิ สมนฺนาคโต ภิกฺขุ นาลํ
อธิกรณํ วูปสเมตุํ กตเมหิ ปญฺจหิ วตฺถุํ น ชานาติ นิทานํ น
ชานาติ ปญฺญตฺตึ น ชานาติ ปทปจฺฉาภฏฺฐํ น ชานาติ อนุสนฺธิวจนปถํ
น ชานาติ อิเมหิ โข อุปาลิ ปญฺจหงฺเคหิ สมนฺนาคโต
ภิกฺขุ นาลํ อธิกรณํ วูปสเมตุํ ปญฺจหุปาลิ องฺเคหิ สมนฺนาคโต
ภิกฺขุ อลํ อธิกรณํ วูปสเมตุํ กตเมหิ ปญฺจหิ วตฺถุํ
ชานาติ นิทานํ ชานาติ ปญฺญตฺตึ ชานาติ ปทปจฺฉาภฏฺฐํ
ชานาติ อนุสนฺธิวจนปถํ ชานาติ อิเมหิ โข อุปาลิ ปญฺจหงฺเคหิ
สมนฺนาคโต ภิกฺขุ อลํ อธิกรณํ วูปสเมตุํ อปเรหิปิ อุปาลิ
ปญฺจหงฺเคหิ สมนฺนาคโต ภิกฺขุ นาลํ อธิกรณํ วูปสเมตุํ
กตเมหิ ปญฺจหิ ฉนฺทาคตึ คจฺฉติ โทสาคตึ คจฺฉติ โมหาคตึ
คจฺฉติ ภยาคตึ คจฺฉติ อกุสโล จ โหติ วินเย อิเมหิ
โข อุปาลิ ปญฺจหงฺเคหิ สมนฺนาคโต ภิกฺขุ นาลํ อธิกรณํ
วูปสเมตุํ ปญฺจหุปาลิ องฺเคหิ สมนฺนาคโต ภิกฺขุ อลํ อธิกรณํ


วูปสเมตุํ กตเมหิ ปญฺจหิ น ฉนฺทาคตึ คจฺฉติ น
โทสาคตึ คจฺฉติ น โมหาคตึ คจฺฉติ น ภยาคตึ คจฺฉติ
กุสโล จ โหติ วินเย อิเมหิ โข อุปาลิ ปญฺจหงฺเคหิ
สมนฺนาคโต ภิกฺขุ อลํ อธิกรณํ วูปสเมตุํ อปเรหิปิ อุปาลิ
ปญฺจหงฺเคหิ สมนฺนาคโต ภิกฺขุ นาลํ อธิกรณํ วูปสเมตุํ
กตเมหิ ปญฺจหิ ฉนฺทาคตึ คจฺฉติ โทสาคตึ คจฺฉติ โมหาคตึ
คจฺฉติ ภยาคตึ คจฺฉติ ปุคฺคลครุ โหติ โน สงฺฆครุ
อิเมหิ โข อุปาลิ ปญฺจหงฺเคหิ สมนฺนาคโต ภิกฺขุ นาลํ อธิกรณํ
วูปสเมตุํ ปญฺจหุปาลิ องฺเคหิ สมนฺนาคโต ภิกฺขุ อลํ อธิกรณํ
วูปสเมตุํ กตเมหิ ปญฺจหิ น ฉนฺทาคตึ คจฺฉติ น โทสาคตึ
คจฺฉติ น โมหาคตึ คจฺฉติ น ภยาคตึ คจฺฉติ สงฺฆครุ
โหติ โน ปุคฺคลครุ อิเมหิ โข อุปาลิ ปญฺจหงฺเคหิ สมนฺนาคโต
ภิกฺขุ อลํ อธิกรณํ วูปสเมตุํ อปเรหิปิ อุปาลิ ปญฺจหงฺเคหิ
สมนฺนาคโต ภิกฺขุ นาลํ อธิกรณํ วูปสเมตุํ กตเมหิ ปญฺจหิ
ฉนฺทาคตึ คจฺฉติ โทสาคตึ คจฺฉติ โมหาคตึ คจฺฉติ ภยาคตึ
คจฺฉติ อามิสครุ โหติ โน สทฺธมฺมครุ อิเมหิ โข อุปาลิ
ปญฺจหงฺเคหิ สมนฺนาคโต ภิกฺขุ นาลํ อธิกรณํ วูปสเมตุํ
ปญฺจหุปาลิ องฺเคหิ สมนฺนาคโต ภิกฺขุ อลํ อธิกรณํ วูปสเมตุํ
กตเมหิ ปญฺจหิ น ฉนฺทาคตึ คจฺฉติ น โทสาคตึ คจฺฉติ
น โมหาคตึ คจฺฉติ น ภยาคตึ คจฺฉติ สทฺธมฺมครุ โหติ


โน อามิสครุ อิเมหิ โข อุปาลิ ปญฺจหงฺเคหิ สมนฺนาคโต
ภิกฺขุ อลํ อธิกรณํ วูปสเมตุํ
กตีหิ นุ โข ภนฺเต อากาเรหิ สงฺโฆ ภิชฺชตีติ
ปญฺจหุปาลิ อากาเรหิ สงฺโฆ ภิชฺชติ กตเมหิ ปญฺจหิ
กมฺเมน อุทฺเทเสน โวหรนฺโต อนุสฺสาวเนน สลากคาเหน
อิเมหิ โข อุปาลิ ปญฺจหากาเรหิ สงฺโฆ ภิชฺชตีติ
สงฺฆราชีติ ภนฺเต วุจฺจติ กิตฺตาวตา นุ โข ภนฺเต
สงฺฆราชิ โหติ โน จ สงฺฆเภโท กิตฺตาวตา จ ปน สงฺฆราชิ
เจว โหติ สงฺฆเภโท จาติ ปญฺญตฺเตตํ อุปาลิ มยา อาคนฺตุกานํ
ภิกฺขูนํ อาคนฺตุกวตฺตํ เอวํ สุปฺปญฺญตฺเต โข อุปาลิ มยา
สิกฺขาปเท อาคนฺตุกา ภิกฺขู อาคนฺตุกวตฺเต น วตฺตนฺติ เอวมฺปิ
โข อุปาลิ สงฺฆราชิ โหติ โน จ สงฺฆเภโท ปญฺญตฺเตตํ
อุปาลิ มยา อาวาสิกานํ ภิกฺขูนํ อาวาสิกวตฺตํ เอวํ สุปฺปญฺญตฺเต
โข อุปาลิ มยา สิกฺขาปเท อาวาสิกา ภิกฺขู อาวาสิกวตฺเต น
วตฺตนฺติ เอวมฺปิ โข อุปาลิ สงฺฆราชิ โหติ โน จ สงฺฆเภโท
ปญฺญตฺเตตํ อุปาลิ มยา ภิกฺขูนํ ภตฺตคฺเค ภตฺตคฺควตฺตํ ยถาวุฑฺฒํ
ยถารตฺตํ ยถาปฏิรูปํ อคฺคาสนํ อคฺโคทกํ อคฺคปิณฺฑํ เอวํ
สุปฺปญฺญตฺเต โข อุปาลิ มยา สิกฺขาปเท นวา ภิกฺขู ภตฺตคฺเค
เถรานํ ภิกฺขูนํ อาสนํ ปฏิพาหนฺติ เอวมฺปิ โข อุปาลิ สงฺฆราชิ
โหติ โน จ สงฺฆเภโท ปญฺญตฺเตตํ อุปาลิ มยา ภิกฺขูนํ



เสนาสเน เสนาสนวตตํ ยถาวุฑฺฒํ ยถารตฺตํ ยถาปฏิรูปํ เอวํ
สุปฺปญฺญตฺเต โข อุปาลิ มยา สิกฺขาปเท นวา ภิกฺขู เถรานํ
ภิกฺขูนํ เสนาสนํ ปฏิพาหนฺติ เอวมฺปิ โข อุปาลิ สงฺฆราชิ
โหติ โน จ สงฺฆเภโท ปญฺญตฺเตตํ อุปาลิ มยา ภิกฺขูนํ
อนฺโตสีมาย เอกํ อุโปสถํ เอกํ ปวารณํ เอกํ สงฺฆกมฺมํ เอกํ
กมฺมากมฺมํ เอวํ สุปฺปญฺญตฺเต โข อุปาลิ มยา สิกฺขาปเท
ตตฺเถว อนฺโตสีมาย อาเวณิภาวํ กริตฺวา คณํ พนฺธิตฺวา อาเวณิ
อุโปสถํ กโรนฺติ อาเวณิ ปวารณํ กโรนฺติ อาเวณิ สงฺฆกมฺมํ
กโรนฺติ อาเวณิ กมฺมากมฺมานิ กโรนฺติ เอวมฺปิ โข อุปาลิ
สงฺฆราชิ เจว โหติ สงฺฆเภโท จาติ
อธิกรณวูปสมวคฺโค ทสโม
ตสฺสุทฺทานํ
อาปตฺติ อธิกรณํ ฉนฺทา อปฺปสฺสุเตน จ
วตฺถุญฺจ อกุสโล จ ปุคฺคโล อามิเสน จ
ภิชฺชติ สงฺฆราชิ จ สงฺฆเภโท ตเถว จาติ
กตีหิ นุ โข ภนฺเต องฺเคหิ สมนฺนาคโต สงฺฆเภทโก
อาปายิโก เนรยิโก กปฺปฏฺโฐ อเตกิจฺโฉติ ปญฺจหุปาลิ องฺเคหิ
สมนฺนาคโต สงฺฆเภทโก อาปายิโก เนรยิโก กปฺปฏฺโฐ อเตกิจฺโฉ
กตเมหิ ปญฺจหิ อิธุปาลิ ภิกฺขุ อธมฺมํ ธมฺโมติ ทีเปติ
ธมฺมํ อธมฺโมติ ทีเปติ อวินยํ วินโยติ ทีเปติ วินยํ



อวินโยติ ทีเปติ วินิธาย ทิฏฺฐึ กมฺเมน อิเมหิ โข อุปาลิ
ปญฺจหงฺเคหิ สมนฺนาคโต สงฺฆเภทโก อาปายิโก เนรยิโก กปฺปฏฺโฐ
อเตกิจฺโฉ อปเรหิปิ อุปาลิ ปญฺจหงฺเคหิ สมนฺนาคโต สงฺฆเภทโก
อาปายิโก เนรยิโก กปฺปฏฺโฐ อเตกิจฺโฉ กตเมหิ ปญฺจหิ
อิธุปาลิ ภิกฺขุ อธมฺมํ ธมฺโมติ ทีเปติ ธมฺมํ อธมฺโมติ
ทีเปติ อวินยํ วินโยติ ทีเปติ วินยํ อวินโยติ ทีเปติ
วินิธาย ทิฏฺฐึ อุทฺเทเสน อิเมหิ โข อุปาลิ ปญฺจหงฺเคหิ
สมนฺนาคโต สงฺฆเภทโก อาปายิโก เนรยิโก กปฺปฏฺโฐ อเตกิจฺโฉ
อปเรหิปิ อุปาลิ ปญฺจหงฺเคหิ สมนฺนาคโต สงฺฆเภทโก อาปายิโก
เนรยิโก กปฺปฏฺโฐ อเตกิจฺโฉ กตเมหิ ปญฺจหิ อิธุปาลิ
ภิกฺขุ อธมฺมํ ธมฺโมติ ทีเปติ ธมฺมํ อธมฺโมติ ทีเปติ
อวินยํ วินโยติ ทีเปติ วินยํ อวินโยติ ทีเปติ วินิธาย
ทิฏฺฐึ โวหรนฺโต อิเมหิ โข อุปาลิ ปญฺจหงฺเคหิ สมนฺนาคโต
สงฺฆเภทโก อาปายิโก เนรยิโก กปฺปฏฺโฐ อเตกิจฺโฉ อปเรหิปิ
อุปาลิ ปญฺจหงฺเคหิ สมนฺนาคโต สงฺฆเภทโก อาปายิโก เนรยิโก
กปฺปฏฺโฐ อเตกิจฺโฉ กตเมหิ ปญฺจหิ อิธุปาลิ ภิกฺขุ
อธมฺมํ ธมฺโมติ ทีเปติ ธมฺมํ อธมฺโมติ ทีเปติ อวินยํ
วินโยติ ทีเปติ วินยํ อวินโยติ ทีเปติ วินิธาย ทิฏฺฐึ
อนุสฺสาวเนน อิเมหิ โข อุปาลิ ปญฺจหงฺเคหิ สมนฺนาคโต
สงฺฆเภทโก อาปายิโก เนรยิโก กปฺปฏฺโฐ อเตกิจฺโฉ อปเรหิปิ


อุปาลิ ปญฺจหงฺเคหิ สมนฺนาคโต สงฺฆเภทโก อาปายิโก เนรยิโก
กปฺปฏฺโฐ อเตกิจฺโฉ กตเมหิ ปญฺจหิ อิธุปาลิ ภิกฺขุ
อธมฺมํ ธมฺโมติ ทีเปติ ธมฺมํ อธมฺโมติ ทีเปติ อวินยํ
วินโยติ ทีเปติ วินยํ อวินโยติ ทีเปติ วินิธาย ทิฏฺฐึ
สลากคาเหน อิเมหิ โข อุปาลิ ปญฺจหงฺเคหิ สมนฺนาคโต
สงฺฆเภทโก อาปายิโก เนรยิโก กปฺปฏฺโฐ อเตกิจฺโฉ อปเรหิปิ
อุปาลิ ปญฺจหงฺเคหิ สมนฺนาคโต สงฺฆเภทโก อาปายิโก เนรยิโก
กปฺปฏฺโฐ อเตกิจฺโฉ กตเมหิ ปญฺจหิ อิธุปาลิ ภิกฺขุ
อธมฺมํ ธมฺโมติ ทีเปติ ธมฺมํ อธมฺโมติ ทีเปติ อวินยํ
วินโยติ ทีเปติ วินยํ อวินโยติ ทีเปติ วินิธาย ขนฺตึ
กมฺเมน เป วินิธาย ขนฺตึ อุทฺเทเสน วินิธาย ขนฺตึ
โวหรนฺโต วินิธาย ขนฺตึ อนุสฺสาวเนน วินิธาย ขนฺตึ
สลากคาเหน อิเมหิ โข อุปาลิ ปญฺจหงฺเคหิ สมนฺนาคโต
สงฺฆเภทโก อาปายิโก เนรยิโก กปฺปฏฺโฐ อเตกิจฺโฉ อปเรหิปิ
อุปาลิ ปญฺจหงฺเคหิ สมนฺนาคโต สงฺฆเภทโก อาปายิโก เนรยิโก
กปฺปฏฺโฐ อเตกิจฺโฉ กตเมหิ ปญฺจหิ อิธุปาลิ ภิกฺขุ
อธมฺมํ ธมฺโมติ ทีเปติ ธมฺมํ อธมฺโมติ ทีเปติ อวินยํ
วินโยติ ทีเปติ วินยํ อวินโยติ ทีเปติ วินิธาย รุจึ กมฺเมน
เป วินิธาย รุจึ อุทฺเทเสน วินิธาย รุจึ โวหรนฺโต
วินิธาย รุจึ อนุสฺสาวเนน วินิธาย รุจึ สลากคาเหน อิเมหิ


โข อุปาลิ ปญฺจหงฺเคหิ สมนฺนาคโต สงฺฆเภทโก อาปายิโก
เนรยิโก กปฺปฏฺโฐ อเตกิจฺโฉ อปเรหิปิ อุปาลิ ปญฺจหงฺเคหิ
สมนฺนาคโต สงฺฆเภทโก อาปายิโก เนรยิโก กปฺปฏฺโฐ อเตกิจฺโฉ
กตเมหิ ปญฺจหิ อิธุปาลิ ภิกฺขุ อธมฺมํ ธมฺโมติ ทีเปติ
ธมฺมํ อธมฺโมติ ทีเปติ อวินยํ วินโยติ ทีเปติ วินยํ
อวินโยติ ทีเปติ วินิธาย สญฺญํ กมฺเมน เป วินิธาย
สญฺญํ อุทฺเทเสน วินิธาย สญฺญํ โวหรนฺโต วินิธาย
สญฺญํ อนุสฺสาวเนน วินิธาย สญฺญํ สลากคาเหน อิเมหิ
โข อุปาลิ ปญฺจหงฺเคหิ สมนฺนาคโต สงฺฆเภทโก อาปายิโก
เนรยิโก กปฺปฏฺโฐ อเตกิจฺโฉติ
สงฺฆเภทวคฺโค เอกาทสโม
ตสฺสุทฺทานํ
วินิธาย ทิฏฺฐึ กมฺเมน อุทฺเทเสน โวหเรน จ
อนุสฺสาวเน สลาเกน ปญฺเจเต ทิฏฺฐินิสฺสิตา
ขนฺติ รุจิ จ สญฺญา จ ตโย เต ปญฺจธา นยาติ
กตีหิ นุ โข ภนฺเต องฺเคหิ สมนฺนาคโต สงฺฆเภทโก
น อาปายิโก น เนรยิโก น กปฺปฏฺโฐ น อเตกิจฺโฉติ
ปญฺจหุปาลิ องฺเคหิ สมนฺนาคโต สงฺฆเภทโก น อาปายิโก น
เนรยิโก น กปฺปฏฺโฐ น อเตกิจฺโฉ กตเมหิ ปญฺจหิ
อิธุปาลิ ภิกฺขุ อธมฺมํ ธมฺโมติ ทีเปติ ธมฺมํ อธมฺโมติ



ทีเปติ อวินยํ วินโยติ ทีเปติ วินยํ อวินโยติ ทีเปติ
อวินิธาย ทิฏฺฐึ กมฺเมน อิเมหิ โข อุปาลิ ปญฺจหงฺเคหิ
สมนฺนาคโต สงฺฆเภทโก น อาปายิโก น เนรยิโก น กปฺปฏฺโฐ
น อเตกิจฺโฉ อปเรหิปิ อุปาลิ ปญฺจหงฺเคหิ สมนฺนาคโต
สงฺฆเภทโก น อาปายิโก น เนรยิโก น กปฺปฏฺโฐ น อเตกิจฺโฉ
กตเมหิ ปญฺจหิ อิธุปาลิ ภิกฺขุ อธมฺมํ ธมฺโมติ ทีเปติ
ธมฺมํ อธมฺโมติ ทีเปติ อวินยํ วินโยติ ทีเปติ วินยํ
อวินโยติ ทีเปติ อวินิธาย ทิฏฺฐึ อุทฺเทเสน อิเมหิ โข
อุปาลิ ปญฺจหงฺเคหิ สมนฺนาคโต สงฺฆเภทโก น อาปายิโก น
เนรยิโก น กปฺปฏฺโฐ น อเตกิจฺโฉ อปเรหิปิ อุปาลิ ปญฺจหงฺเคหิ
สมนฺนาคโต สงฺฆเภทโก น อาปายิโก น เนรยิโก น กปฺปฏฺโฐ
น อเตกิจฺโฉ กตเมหิ ปญฺจหิ อิธุปาลิ ภิกฺขุ อธมฺมํ
ธมฺโมติ ทีเปติ ธมฺมํ อธมฺโมติ ทีเปติ อวินยํ วินโยติ
ทีเปติ วินยํ อวินโยติ ทีเปติ อวินิธาย ทิฏฺฐึ โวหรนฺโต
อิเมหิ โข อุปาลิ ปญฺจหงฺเคหิ สมนฺนาคโต สงฺฆเภทโก น
อาปายิโก น เนรยิโก น กปฺปฏฺโฐ น อเตกิจฺโฉ อปเรหิปิ
อุปาลิ ปญฺจหงฺเคหิ สมนฺนาคโต สงฺฆเภทโก น อาปายิโก น
เนรยิโก น กปฺปฏฺโฐ น อเตกิจฺโฉ กตเมหิ ปญฺจหิ
อิธุปาลิ ภิกฺขุ อธมฺมํ ธมฺโมติ ทีเปติ ธมฺมํ อธมฺโมติ
ทีเปติ อวินยํ วินโยติ ทีเปติ วินยํ อวินโยติ ทีเปติ


อวินิธาย ทิฏฺฐึ อนุสฺสาวเนน อิเมหิ โข อุปาลิ ปญฺจหงฺเคหิ
สมนฺนาคโต สงฺฆเภทโก น อาปายิโก น เนรยิโก น กปฺปฏฺโฐ
น อเตกิจฺโฉ อปเรหิปิ อุปาลิ ปญฺจหงฺเคหิ สมนฺนาคโต
สงฺฆเภทโก น อาปายิโก น เนรยิโก น กปฺปฏฺโฐ น อเตกิจฺโฉ
กตเมหิ ปญฺจหิ อิธุปาลิ ภิกฺขุ อธมฺมํ ธมฺโมติ ทีเปติ
ธมฺมํ อธมฺโมติ ทีเปติ อวินยํ วินโยติ ทีเปติ วินยํ
อวินโยติ ทีเปติ อวินิธาย ทิฏฺฐึ สลากคาเหน อิเมหิ โข
อุปาลิ ปญฺจหงฺเคหิ สมนฺนาคโต สงฺฆเภทโก น อาปายิโก น
เนรยิโก น กปฺปฏฺโฐ น อเตกิจฺโฉ อปเรหิปิ อุปาลิ ปญฺจหงฺเคหิ
สมนฺนาคโต สงฺฆเภทโก น อาปายิโก น เนรยิโก น กปฺปฏฺโฐ
น อเตกิจฺโฉ กตเมหิ ปญฺจหิ อิธุปาลิ ภิกฺขุ อธมฺมํ
ธมฺโมติ ทีเปติ ธมฺมํ อธมฺโมติ ทีเปติ อวินยํ วินโยติ
ทีเปติ วินยํ อวินโยติ ทีเปติ อวินิธาย ขนฺตึ กมฺเมน
เป อวินิธาย ขนฺธึ อุทฺเทเสน อวินิธาย ขนฺตึ โวหรนฺโต
อวินิธาย ขนฺตึ อนุสฺสาวเนน อวินิธาย ขนฺตึ สลากคาเหน
อิเมหิ โข อุปาลิ ปญฺจหงฺเคหิ สมนฺนาคโต สงฺฆเภทโก น
อาปายิโก น เนรยิโก น กปฺปฏฺโฐ น อเตกิจฺโฉ อปเรหิปิ
อุปาลิ ปญฺจหงฺเคหิ สมนฺนาคโต สงฺฆเภทโก น อาปายิโก น
เนรยิโก น กปฺปฏฺโฐ น อเตกิจฺโฉ กตเมหิ ปญฺจหิ
อิธุปาลิ ภิกฺขุ อธมฺมํ ธมฺโมติ ทีเปติ ธมฺมํ อธมฺโมติ ทีเปติ


อวินยํ วินโยติ ทีเปติ วินยํ อวินโยติ ทีเปติ อวินิธาย
รุจึ กมฺเมน เป อวินิธาย รุจึ อุทฺเทเสน อวินิธาย รุจึ
โวหรนฺโต อวินิธาย รุจึ อนุสฺสาวเนน อวินิธาย รุจึ สลากคาเหน
อิเมหิ โข อุปาลิ ปญฺจหงฺเคหิ สมนฺนาคโต สงฺฆเภทโก
น อาปายิโก น เนรยิโก น กปฺปฏฺโฐ น อเตกิจฺโฉ อปเรหิปิ
อุปาลิ ปญฺจหงฺเคหิ สมนฺนาคโต สงฺฆเภทโก น อาปายิโก น
เนรยิโก น กปฺปฏฺโฐ น อเตกิจฺโฉ กตเมหิ ปญฺจหิ อิธุปาลิ
ภิกฺขุ อธมฺมํ ธมฺโมติ ทีเปติ ธมฺมํ อธมฺโมติ ทีเปติ อวินยํ
วินโยติ ทีเปติ วินยํ อวินโยติ ทีเปติ อวินิธาย สญฺญํ
กมฺเมน เป อวินิธาย สญฺญํ อุทฺเทเสน อวินิธาย สญฺญํ โวหรนฺโต
อวินิธาย สญฺญํ อนุสฺสาวเนน อวินิธาย สญฺญํ สลากคาเหน
อิเมหิ โข อุปาลิ ปญฺจหงฺเคหิ สมนฺนาคโต สงฺฆเภทโก น
อาปายิโก น เนรยิโก น กปฺปฏฺโฐ น อเตกิจฺโฉติ
ทุติยสงฺฆเภทวคฺโค ทฺวาทสโม
ตสฺสุทฺทานํ
อวินิธาย ทิฏฺฐึ กมฺเมน อุทฺเทเสน โวหเรน จ
อนุสฺสาวเน สลาเกน ปญฺเจเต ทิฏฺฐินิสฺสิตา
ขนฺติ รุจิ จ สญฺญา จ ตโย เต ปญฺจธา นยาติ
เหฏฺฐิเม กณฺหปกฺขมฺหิ สมวีสติ วิธี ยถา
ตเถว สุกฺกปกฺขมฺหิ สมวีสติ ชานถาติ



กตีหิ นุ โข ภนฺเต องฺเคหิ สมนฺนาคโต อาวาสิโก
ภิกฺขุ ยถาภตํ นิกฺขิตฺโต เอวํ นิรเยติ ปญฺจหุปาลิ องฺเคหิ
สมนฺนาคโต อาวาสิโก ภิกฺขุ ยถาภตํ นิกฺขิตฺโต เอวํ นิรเย
กตเมหิ ปญฺจหิ ฉนฺทาคตึ คจฺฉติ โทสาคตึ คจฺฉติ โมหาคตึ
คจฺฉติ ภยาคตึ คจฺฉติ สงฺฆิกํ ปุคฺคลิกปริโภเคน ปริภุญฺชติ
อิเมหิ โข อุปาลิ ปญฺจหงฺเคหิ สมนฺนาคโต อาวาสิโก ภิกฺขุ
ยถาภตํ นิกฺขิตฺโต เอวํ นิรเย ปญฺจหุปาลิ องฺเคหิ สมนฺนาคโต
อาวาสิโก ภิกฺขุ ยถาภตํ นิกฺขิตฺโต เอวํ สคฺเค กตเมหิ
ปญฺจหิ น ฉนฺทาคตึ คจฺฉติ น โทสาคตึ คจฺฉติ น
โมหาคตึ คจฺฉติ น ภยาคตึ คจฺฉติ สงฺฆิกํ น ปุคฺคลิกปริโภเคน
ปริภุญฺชติ อิเมหิ โข อุปาลิ ปญฺจหงฺเคหิ สมนฺนาคโต
อาวาสิโก ภิกฺขุ ยถาภตํ นิกฺขิตฺโต เอวํ สคฺเคติ
กติ นุ โข ภนฺเต อธมฺมิกา วินยพฺยากรณาติ
ปญฺจิเม อุปาลิ อธมฺมิกา วินยพฺยากรณา กตเม ปญฺจ
อิธุปาลิ ภิกฺขุ อธมฺมํ ธมฺโมติ ปริณาเมติ ธมฺมํ อธมฺโมติ
ปริณาเมติ อวินยํ วินโยติ ปริณาเมติ นินยํ อวินโยติ
ปริณาเมติ อปฺปญฺญตฺตํ ปญฺญาเปติ ปญฺญตฺตํ สมุจฺฉินฺทติ
อิเม โข อุปาลิ ปญฺจ อธมฺมิกา วินยพฺยากรณา ปญฺจิเม
อุปาลิ ธมฺมิกา วินยพฺยากรณา กตเม ปญฺจ อิธุปาลิ
ภิกฺขุ อธมฺมํ อธมฺโมติ ปริณาเมติ ธมฺมํ ธมฺโมติ ปริณาเมติ


อวินยํ อวินโยติ ปริณาเมติ วินยํ วินโยติ ปริณาเมติ
อปฺปญฺญตฺตํ น ปญฺญาเปติ ปญฺญตฺตํ น สมุจฺฉินฺทติ อิเม
โข อุปาลิ ปญฺจ ธมฺมิกา วินยพฺยากรณาติ
กตีหิ นุ โข ภนฺเต องฺเคหิ สมนฺนาคโต ภตฺตุทฺเทสโก
ยถาภตํ นิกฺขิตฺโต เอวํ นิรเยติ ปญฺจหุปาลิ องฺเคหิ สมนฺนาคโต
ภตฺตุทฺเทสโก ยถาภตํ นิกฺขิตฺโต เอวํ นิรเย กตเมหิ ปญฺจหิ
ฉนฺทาคตึ คจฺฉติ โทสาคตึ คจฺฉติ โมหาคตึ คจฺฉติ ภยาคตึ
คจฺฉติ อุทฺทิฏฺฐานุทฺทิฏฺฐํ น ชานาติ อิเมหิ โข อุปาลิ
ปญฺจหงฺเคหิ สมนฺนาคโต ภตฺตุทฺเทสโก ยถาภตํ นิกฺขิตฺโต เอวํ
นิรเย ปญฺจหุปาลิ องฺเคหิ สมนฺนาคโต ภตฺตุทฺเทสโก ยถาภตํ
นิกฺขิตฺโต เอวํ สคฺเค กตเมหิ ปญฺจหิ น ฉนฺทาคตึ คจฺฉติ
น โทสาคตึ คจฺฉติ น โมหาคตึ คจฺฉติ น ภยาคตึ คจฺฉติ
อุทฺทิฏฺฐานุทฺทิฏฺฐํ ชานาติ อิเมหิ โข อุปาลิ ปญฺจหงฺเคหิ
สมนฺนาคโต ภตฺตุทฺเทสโก ยถาภตํ นิกฺขิตฺโต เอวํ สคฺเคติ
กตีหิ นุ โข ภนฺเต องฺเคหิ สมนฺนาคโต เสนาสนปญฺญาปโก
เป ภณฺฑาคาริโก จีวรปฏิคฺคาหโก จีวรภาชโก
ยาคุภาชโก ผลภาชโก ขชฺชภาชโก อปฺปมตฺตกวิสฺสชฺชโก
สาฏิยคาหาปโก ปตฺตคาหาปโก อารามิกเปสโก สามเณรเปสโก
ยถาภตํ นิกฺขิตฺโต เอวํ นิรเยติ ปญฺจหุปาลิ องฺเคหิ สมนฺนาคโต
สามเณรเปสโก ยถาภตํ นิกฺขิตฺโต เอวํ นิรเย กตเมหิ ปญฺจหิ


ฉนฺทาคตึ คจฺฉติ โทสาคตึ คจฺฉติ โมหาคตึ คจฺฉติ ภยาคตึ
คจฺฉติ เปสิตาเปสิตํ น ชานาติ อิเมหิ โข อุปาลิ ปญฺจหงฺเคหิ
สมนฺนาคโต สามเณรเปสโก ยถาภตํ นิกฺขิตฺโต เอวํ นิรเย
ปญฺจหุปาลิ องฺเคหิ สมนฺนาคโต สามเณรเปสโก ยถาภตํ นิกฺขิตฺโต
เอวํ สคฺเค กตเมหิ ปญฺจหิ น ฉนฺทาคตึ คจฺฉติ น
โทสาคตึ คจฺฉติ น โมหาคตึ คจฺฉติ น ภยาคตึ คจฺฉติ
เปสิตาเปสิตํ ชานาติ อิเมหิ โข อุปาลิ ปญฺจหงฺเคหิ สมนฺนาคโต
สามเณรเปสโก ยถาภตํ นิกฺขิตฺโต เอวํ สคฺเคติ
อาวาสิกวคฺโค เตรสโม
ตสฺสุทฺทานํ
อาวาสิกพฺยากรณา ภตฺตเสนาสนานิ จ
ภณฺฑจีวรคาโห จ จีวรสฺส จ ภาชโก
ยาคุ ผลํ ขชฺชกญฺจ อปฺปสาฏิยคาหโก
ปตฺตอารามิกา เจว สามเณเรน เปสโกติ
กติ นุ โข ภนฺเต อานิสํสา กฐิวตฺถาเรติ ปญฺจิเม
อุปาลิ อานิสํสา กฐินตฺถาเร กตเม ปญฺจ อนามนฺตจาโร
อสมาทานจาโร คณโภชนํ ยาวทตฺถจีวรํ โย จ ตตฺถ
จีวรุปฺปาโท โส เนสํ ภวิสฺสติ อิเม โข อุปาลิ ปญฺจ
อานิสํสา กฐินตฺถาเรติ
กติ นุ โข ภนฺเต อาทีนวา มุฏฺฐสฺสติสฺส อสมฺปชานสฺส



นิทฺทํ โอกฺกมโตติ ปญฺจิเม อุปาลิ อาทีนวา มุฏฺฐสฺสติสฺส
อสมฺปชานสฺส นิทฺทํ โอกฺกมโต กตเม ปญฺจ ทุกฺขํ สุปติ

ทุกฺขํ ปฏิพุชฺฌติ ปาปกํ สุปินํ ปสฺสติ เทวตา น รกฺขนฺติ
อสุจิ มุจฺจติ อิเม โข อุปาลิ ปญฺจ อาทีนวา มุฏฺฐสฺสติสฺส
อสมฺปชานสฺส นิทฺทํ โอกฺกมโต ปญฺจิเม อุปาลิ อานิสํสา
อุปฏฺฐิตสฺสติสฺส สมฺปชานสฺส นิทฺทํ โอกฺกมโต กตเม ปญฺจ
สุขํ สุปติ สุขํ ปฏิพุชฺฌติ น ปาปกํ สุปินํ ปสฺสติ เทวตา
รกฺขนฺติ อสุจิ น มุจฺจติ อิเม โข อุปาลิ ปญฺจ อานิสํสา
อุปฏฺฐิตสฺสติสฺส สมฺปชานสฺส นิทฺทํ โอกฺกมโตติ
กติ นุ โข ภนฺเต อวนฺทิยาติ ปญฺจิเม อุปาลิ
อวนฺทิยา กตเม ปญฺจ อนฺตรฆรํ ปวิฏฺโฐ อวนฺทิโย
รจฺฉํ คโต อวนฺทิโย โอตมสิโก อวนฺทิโย อสมนฺนาหรนฺโต
อวนฺทิโย สุตฺโต อวนฺทิโย อิเม โข อุปาลิ ปญฺจ อวนฺทิยา
อปเรปิ อุปาลิ ปญฺจ อวนฺทิยา กตเม ปญฺจ ยาคุปาเน
อวนฺทิโย ภตฺตคฺเค อวนฺทิโย เอกาวตฺโต อวนฺทิโย อญฺญาวิหิโต
อวนฺทิโย นคฺโค อวนฺทิโย อิเม โข อุปาลิ ปญฺจ
อวนฺทิยา อปเรปิ อุปาลิ ปญฺจ อวนฺทิยา กตเม ปญฺจ
ขาทนฺโต อวนฺทิโย ภุญฺชนฺโต อวนฺทิโย อุจฺจารํ กโรนฺโต
อวนฺทิโย ปสฺสาวํ กโรนฺโต อวนฺทิโย อุกฺขิตฺตโก อวนฺทิโย
อิเม โข อุปาลิ ปญฺจ อวนฺทิยา อปเรปิ อุปาลิ ปญฺจ


อวนฺทิยา กตเม ปญฺจ ปุเร อุปสมฺปนฺเนน ปจฺฉา
อุปสมฺปนฺโน อวนฺทิโย อนุปสมฺปนฺโน อวนฺทิโย นานาสํวาสโก
วุฑฺฒตโร อธมฺมวาที อวนฺทิโย มาตุคาโม อวนฺทิโย ปณฺฑโก
อวนฺทิโย อิเม โข อุปาลิ ปญฺจ อวนฺทิยา อปเรปิ อุปาลิ
ปญฺจ อวนฺทิยา กตเม ปญฺจ ปาริวาสิโก อวนฺทิโย มูลาย
ปฏิกสฺสนารโห อวนฺทิโย มานตฺตารโห อวนฺทิโย มานตฺตจาริโก
อวนฺทิโย อพฺภานารโห อวนฺทิโย อิเม โข อุปาลิ
ปญฺจ อวนฺทิยาติ
กติ นุ โข ภนฺเต วนฺทิยาติ ปญฺจิเม อุปาลิ
วนฺทิยา กตเม ปญฺจ ปจฺฉา อุปสมฺปนฺเนน ปุเร อุปสมฺปนฺโน
วนฺทิโย นานาสํวาสโก วุฑฺฒตโร ธมฺมวาที วนฺทิโย
อาจริโย วนฺทิโย อุปชฺฌาโย วนฺทิโย สเทวเก โลเก สมารเก
สพฺรหฺมเก สสฺสมณพฺราหฺมณิยา ปชาย สเทวมนุสฺสาย ตถาคโต
อรหํ สมฺมาสมฺพุทฺโธ วนฺทิโย อิเม โข อุปาลิ ปญฺจ วนฺทิยาติ
นวกตเรน ภนฺเต ภิกฺขุนา วุฑฺฒตรสฺส ภิกฺขุโน ปาเท
วนฺทนฺเตน กติ ธมฺเม อชฺฌตฺตํ อุปฏฺฐาเปตฺวา ปาทา วนฺทิตพฺพาติ
นวกตเรนุปาลิ ภิกฺขุนา วุฑฺฒตรสฺส ภิกฺขุโน ปาเท
วนฺทนฺเตน ปญฺจ ธมฺเม อชฺฌตฺตํ อุปฏฺฐาเปตฺวา ปาทา วนฺทิตพฺพา
กตเม ปญฺจ นวกตเรนุปาลิ ภิกฺขุนา วุฑฺฒตรสฺส ภิกฺขุโน
ปาเท วนฺทนฺเตน เอกํสํ อุตฺตราสงฺคํ กริตฺวา อญฺชลึ ปคฺคเหตฺวา


อุโภหิ ปาณิตเลหิ ปาทานิ ปริสมฺพาหนฺเตน เปมญฺจ คารวญฺจ
อุปฏฺฐาเปตฺวา ปาทา วนฺทิตพฺพา นวกตเรนุปาลิ ภิกฺขุนา
วุฑฺฒตรสฺส ภิกฺขุโน ปาเท วนฺทนฺเตน อิเม ปญฺจ ธมฺเม อชฺฌตฺตํ
อุปฏฺฐาเปตฺวา ปาทา วนฺทิตพฺพาติ
กฐินตฺถารวคฺโค จุทฺทสโม
ตสฺสุทฺทานํ
กฐินตฺถารนิทฺทา จ อนฺตรยาคุขาทเน
ปุเร จ ปาริวาสิ จ วนฺเทยฺโย วนฺทิตพฺพกนฺติ
อุปาลิปญฺจกํ นิฏฺฐิตํ
เตสํ วคฺคานํ อุทฺทานํ
อนิสฺสิเตน กมฺมญฺจ โวหาราวิกมฺเมน จ
โจทนา จ ธุตงฺคา จ มุสา ภิกฺขุนิเมว จ
อุพฺพาหิกาธิกรณํ เภทกา ปญฺจมา ปุเร
อาวาสิกา กฐินญฺจ จุทฺทสา สุปฺปกาสิตาติ



สมุฏฺฐานํ
อตฺถาปตฺติ อจิตฺตโก อาปชฺชติ สจิตฺตโก วุฏฺฐาติ
อตฺถาปตฺติ สจิตฺตโก อาปชฺชติ อจิตฺตโก วุฏฺฐาติ อตฺถาปตฺติ
อจิตฺตโก อาปชฺชติ อจิตฺตโก วุฏฺฐาติ อตฺถาปตฺติ สจิตฺตโก
อาปชฺชติ สจิตฺตโก วุฏฺฐาติ อตฺถาปตฺติ กุสลจิตฺโต อาปชฺชติ
กุสลจิตฺโต วุฏฺฐาติ อตฺถาปตฺติ กุสลจิตฺโต อาปชฺชติ อกุสลจิตฺโต
วุฏฺฐาติ อตฺถาปตฺติ กุสลจิตฺโต อาปชฺชติ อพฺยากตจิตฺโต วุฏฺฐาติ
อตฺถาปตฺติ อกุสลจิตฺโต อาปชฺชติ กุสลจิตฺโต วุฏฺฐาติ อตฺถาปตฺติ
อกุสลจิตฺโต อาปชฺชติ อกุสลจิตฺโต วุฏฺฐาติ อตฺถาปตฺติ
อกุสลจิตฺโต อาปชฺชติ อพฺยากตจิตฺโต วุฏฺฐาติ อตฺถาปตฺติ
อพฺยากตจิตฺโต อาปชฺชติ กุสลจิตฺโต วุฏฺฐาติ อตฺถาปตฺติ
อพฺยากตจิตฺโต อาปชฺชติ อกุสลจิตฺโต วุฏฺฐาติ อตฺถาปตฺติ
อพฺยากตจิตฺโต อาปชฺชติ อพฺยากตจิตฺโต วุฏฺฐาติ
ปฐมํ ปาราชิกํ กตีหิ สมุฏฺฐาเนหิ สมุฏฺฐาติ
ปฐมํ ปาราชิกํ เอเกน สมุฏฺฐาเนน สมุฏฺฐาติ กายโต จ
จิตฺตโต จ สมุฏฺฐาติ น วาจโต ทุติยํ ปาราชิกํ กตีหิ
สมุฏฺฐาเนหิ สมุฏฺฐาติ ทุติยํ ปาราชิกํ ตีหิ สมุฏฺฐาเนหิ
สมุฏฺฐาติ สิยา กายโต จ จิตฺตโต จ สมุฏฺฐาติ น วาจโต
สิยา วาจโต จ จิตฺตโต จ สมุฏฺฐาติ น กายโต สิยา กายโต


จ วาจโต จ จิตฺตโต จ สมุฏฺฐาติ ตติยํ ปาราชิกํ กตีหิ
สมุฏฺฐาเนหิ สมุฏฺฐาติ ตติยํ ปาราชิกํ ตีหิ สมุฏฺฐาเนหิ สมุฏฺฐาติ
สิยา กายโต จ จิตฺตโต จ สมุฏฺฐาติ น วาจโต สิยา วาจโต
จ จิตฺตโต จ สมุฏฺฐาติ น กายโต สิยา กายโต จ วาจโต
จ จิตฺตโต จ สมุฏฺฐาติ จตุตฺถํ ปาราชิกํ กตีหิ สมุฏฺฐาเนหิ
สมุฏฺฐาติ จตุตฺถํ ปาราชิกํ ตีหิ สมุฏฺฐาเนหิ สมุฏฺฐาติ สิยา
กายโต จ จิตฺตโต จ สมุฏฺฐาติ น วาจโต สิยา วาจโต จ
จิตฺตโต จ สมุฏฺฐาติ น กายโต สิยา กายโต จ วาจโต จ
จิตฺตโต จ สมุฏฺฐาติ
จตฺตาโร ปาราชิกา นิฏฺฐิตา
อุปกฺกมิตฺวา อสุจึ โมเจนฺตสฺส สงฺฆาทิเสโส กตีหิ
สมุฏฺฐาเนหิ สมุฏฺฐาติ อุปกฺกมิตฺวา อสุจึ โมเจนฺตสฺส
สงฺฆาทิเสโส เอเกน สมุฏฺฐาเนน สมุฏฺฐาติ กายโต จ จิตฺตโต จ
สมุฏฺฐาติ น วาจโต มาตุคาเมน สทฺธึ กายสํสคฺคํ สมาปชฺชนฺตสฺส
สงฺฆาทิเสโส กตีหิ สมุฏฺฐาเนหิ สมุฏฺฐาติ มาตุคาเมน
สทฺธึ กายสํสคฺคํ สมาปชฺชนฺตสฺส สงฺฆาทิเสโส เอเกน สมุฏฺฐาเนน
สมุฏฺฐาติ กายโต จ จิตฺตโต จ สมุฏฺฐาติ น วาจโต
มาตุคามํ ทุฏฺฐุลฺลาหิ วาจาหิ โอภาสนฺตสฺส สงฺฆาทิเสโส กตีหิ
สมุฏฺฐาเนหิ สมุฏฺฐาติ มาตุคามํ ทุฏฺฐุลฺลาหิ วาจาหิ โอภาสนฺตสฺส
สงฺฆาทิเสโส ตีหิ สมุฏฺฐาเนหิ สมุฏฺฐาติ สิยา กายโต


จ จิตฺตโต จ สมุฏฺฐาติ น วาจโต สิยา วาจโต จ จิตฺตโต
จ สมุฏฺฐาติ น กายโต สิยา กายโต จ วาจโต จ จิตฺตโต
จ สมุฏฺฐาติ มาตุคามสฺส สนฺติเก อตฺตกามปาริจริยาย วณฺณํ
ภาสนฺตสฺส สงฺฆาทิเสโส กตีหิ สมุฏฺฐาเนหิ สมุฏฺฐาติ มาตุคามสฺส
สนฺติเก อตฺตกามปาริจริยาย วณฺณํ ภาสนฺตสฺส สงฺฆาทิเสโส
ตีหิ สมุฏฺฐาเนหิ สมุฏฺฐาติ เป สญฺจริตฺตํ สมาปชฺชนฺตสฺส สงฺฆาทิเสโส
กตีหิ สมุฏฺฐาเนหิ สมุฏฺฐาติ สญฺจริตฺตํ สมาปชฺชนฺตสฺส
สงฺฆาทิเสโส ฉหิ สมุฏฺฐาเนหิ สมุฏฺฐาติ สิยา กายโต สมุฏฺฐาติ
น วาจโต น จิตฺตโต สิยา วาจโต สมุฏฺฐาติ น กายโต
น จิตฺตโต สิยา กายโต จ วาจโต จ สมุฏฺฐาติ น จิตฺตโต
สิยา กายโต จ จิตฺตโต จ สมุฏฺฐาติ น วาจโต สิยา วาจโต
จ จิตฺตโต จ สมุฏฺฐาติ น กายโต สิยา กายโต จ วาจโต
จ จิตฺตโต จ สมุฏฺฐาติ สญฺญาจิกาย กุฏึ การาเปนฺตสฺส
สงฺฆาทิเสโส กตีหิ สมุฏฺฐาเนหิ สมุฏฺฐาติ สญฺญาจิกาย กุฏึ
การาเปนฺตสฺส สงฺฆาทิเสโส ฉหิ สมุฏฺฐาเนหิ สมุฏฺฐาติ เป
มหลฺลกํ วิหารํ การาเปนฺตสฺส สงฺฆาทิเสโส กตีหิ สมุฏฺฐาเนหิ
สมุฏฺฐาติ มหลฺลกํ วิหารํ การาเปนฺตสฺส สงฺฆาทิเสโส ฉหิ
สมุฏฺฐาเนหิ สมุฏฺฐาติ เป ภิกฺขุํ อมูลเกน ปาราชิเกน ธมฺเมน
อนุทฺธํเสนฺตสฺส สงฺฆาทิเสโส กตีหิ สมุฏฺฐาเนหิ สมุฏฺฐาติ ภิกฺขุํ
อมูลเกน ปาราชิเกน ธมฺเมน อนุทฺธํเสนฺตสฺส สงฺฆาทิเสโส ตีหิ


สมุฏฺฐาเนหิ สมุฏฺฐาติ เป ภิกฺขุํ อญฺญภาคิยสฺส อธิกรณสฺส
กิญฺจิ เทสํ เลสมตฺตํ อุปาทาย ปาราชิเกน ธมฺเมน อนุทฺธํเสนฺตสฺส
สงฺฆาทิเสโส กตีหิ สมุฏฺฐาเนหิ สมุฏฺฐาติ ภิกฺขุํ อญฺญภาคิยสฺส
อธิกรณสฺส กิญฺจิ เทสํ เลสมตฺตํ อุปาทาย ปาราชิเกน ธมฺเมน
อนุทฺธํเสนฺตสฺส สงฺฆาทิเสโส ตีหิ สมุฏฺฐาเนหิ สมุฏฺฐาติ เป
สงฺฆเภทกสฺส ภิกฺขุโน ยาวตติยํ สมนุภาสนาย นปฺปฏินิสฺสชฺชนฺตสฺส
สงฺฆาทิเสโส กตีหิ สมุฏฺฐาเนหิ สมุฏฺฐาติ สงฺฆเภทกสฺส ภิกฺขุโน
ยาวตติยํ สมนุภาสนาย นปฺปฏินิสฺสชฺชนฺตสฺส สงฺฆาทิเสโส เอเกน
สมุฏฺฐาเนน สมุฏฺฐาติ กายโต จ วาจโต จ จิตฺตโต จ
สมุฏฺฐาติ เภทานุวตฺตกานํ ภิกฺขูนํ ยาวตติยํ สมนุภาสนาย
นปฺปฏินิสฺสชฺชนฺตานํ สงฺฆาทิเสโส กตีหิ สมุฏฺฐาเนหิ สมุฏฺฐาติ
เภทานุวตฺตกานํ ภิกฺขูนํ ยาวตติยํ สมนุภาสนาย นปฺปฏินิสฺสชฺชนฺตานํ
สงฺฆาทิเสโส เอเกน สมุฏฺฐาเนน สมุฏฺฐาติ กายโต จ
วาจโต จ จิตฺตโต จ สมุฏฺฐาติ ทุพฺพจสฺส ภิกฺขุโน ยาวตติยํ
สมนุภาสนาย นปฺปฏินิสฺสชฺชนฺตสฺส สงฺฆาทิเสโส กตีหิ สมุฏฺฐาเนหิ
สมุฏฺฐาติ ทุพฺพจสฺส ภิกฺขุโน ยาวตติยํ สมนุภาสนาย
นปฺปฏินิสฺสชฺชนฺตสฺส สงฺฆาทิเสโส เอเกน สมุฏฺฐาเนน สมุฏฺฐาติ
กายโต จ วาจโต จ จิตฺตโต จ สมุฏฺฐาติ กุลทูสกสฺส
ภิกฺขุโน ยาวตติยํ สมนุภาสนาย นปฺปฏินิสฺสชฺชนฺตสฺส สงฺฆาทิเสโส
กตีหิ สมุฏฺฐาเนหิ สมุฏฺฐาติ กุลทูสกสฺส ภิกฺขุโน ยาวตติยํ


สมนุภาสนาย นปฺปฏินิสฺสชฺชนฺตสฺส สงฺฆาทิเสโส เอเกน สมุฏฺฐาเนน
สมุฏฺฐาติ กายโต จ วาจโต จ จิตฺตโต จ สมุฏฺฐาติ
เตรส สงฺฆาทิเสสา นิฏฺฐิตา
เป อนาทริยํ ปฏิจฺจ อุทเก อุจฺจารํ วา ปสฺสาวํ
วา เขฬํ วา กโรนฺตสฺส ทุกฺกฏํ กตีหิ สมุฏฺฐาเนหิ สมุฏฺฐาติ
อนาทริยํ ปฏิจฺจ อุทเก อุจฺจารํ วา ปสฺสาวํ วา เขฬํ วา
กโรนฺตสฺส ทุกฺกฏํ เอเกน สมุฏฺฐาเนน สมุฏฺฐาติ กายโต จ
จิตฺตโต จ สมุฏฺฐาติ น วาจโต
เสขิยา นิฏฺฐิตา
จตฺตาโร ปาราชิกา กตีหิ สมุฏฺฐาเนหิ สมุฏฺฐหนฺติ
จตฺตาโร ปาราชิกา ตีหิ สมุฏฺฐาเนหิ สมุฏฺฐหนฺติ สิยา กายโต
จ จิตฺตโต จ สมุฏฺฐหนฺติ น วาจโต สิยา วาจโต จ จิตฺตโต
จ สมุฏฺฐหนฺติ น กายโต สิยา กายโต จ วาจโต จ จิตฺตโต
จ สมุฏฺฐหนฺติ
เตรส สงฺฆาทิเสสา กตีหิ สมุฏฺฐาเนหิ สมุฏฺฐหนฺติ
เตรส สงฺฆาทิเสสา ฉหิ สมุฏฺฐาเนหิ สมุฏฺฐหนฺติ สิยา กายโต
สมุฏฺฐหนฺติ น วาจโต น จิตฺตโต สิยา วาจโต สมุฏฺฐหนฺติ
น กายโต น จิตฺตโต สิยา กายโต จ วาจโต จ สมุฏฺฐหนฺติ
น จิตฺตโต สิยา กายโต จ จิตฺตโต จ สมุฏฺฐหนฺติ
น วาจโต สิยา วาจโต จ จิตฺตโต จ สมุฏฺฐหนฺติ น กายโต


สิยา กายโต จ วาจโต จ จิตฺตโต จ สมุฏฺฐหนฺติ
เทฺว อนิยตา กตีหิ สมุฏฺฐาเนหิ สมุฏฺฐหนฺติ
เทฺว อนิยตา ตีหิ สมุฏฺฐาเนหิ สมุฏฺฐหนฺติ สิยา กายโต จ
จิตฺตโต จ สมุฏฺฐหนฺติ น วาจโต สิยา วาจโต จ จิตฺตโต
จ สมุฏฺฐหนฺติ น กายโต สิยา กายโต จ วาจโต จ จิตฺตโต
จ สมุฏฺฐหนฺติ
ตึส นิสฺสคฺคิยา ปาจิตฺติยา กตีหิ สมุฏฺฐาเนหิ สมุฏฺฐหนฺติ
ตึส นิสฺสคฺคิยา ปาจิตฺติยา ฉหิ สมุฏฺฐาเนหิ สมุฏฺฐหนฺติ
สิยา กายโต สมุฏฺฐหนฺติ น วาจโต น จิตฺตโต สิยา วาจโต
สมุฏฺฐหนฺติ น กายโต น จิตฺตโต สิยา กายโต จ วาจโต
จ สมุฏฺฐหนฺติ น จิตฺตโต สิยา กายโต จ จิตฺตโต จ สมุฏฺฐหนฺติ
น วาจโต สิยา วาจโต จ จิตฺตโต จ สมุฏฺฐหนฺติ
น กายโต สิยา กายโต จ วาจโต จ จิตฺตโต จ สมุฏฺฐหนฺติ
เทฺวนวุติ ปาจิตฺติยา กตีหิ สมุฏฺฐาเนหิ สมุฏฺฐหนฺติ
เทฺวนวุติ ปาจิตฺติยา ฉหิ สมุฏฺฐาเนหิ สมุฏฺฐหนฺติ สิยา
กายโต สมุฏฺฐหนฺติ น วาจโต น จิตฺตโต สิยา วาจโต สมุฏฺฐหนฺติ
น กายโต น จิตฺตโต สิยา กายโต จ วาจโต จ
สมุฏฺฐหนฺติ น จิตฺตโต สิยา กายโต จ จิตฺตโต จ สมุฏฺฐหนฺติ
น วาจโต สิยา วาจโต จ จิตฺตโต จ สมุฏฺฐหนฺติ น กายโต


สิยา กายโต จ วาจโต จ จิตฺตโต จ สมุฏฺฐหนฺติ
จตฺตาโร ปาฏิเสทนียา กตีหิ สมุฏฺฐาเนหิ สมุฏฺฐหนฺติ
จตฺตาโร ปาฏิเทสนียา จตูหิ สมุฏฺฐาเนหิ สมุฏฺฐหนฺติ
สิยา กายโต สมุฏฺฐหนฺติ น วาจโต น จิตฺตโต สิยา กายโต
จ วาจโต จ สมุฏฺฐหนฺติ น จิตฺตโต สิยา กายโต จ จิตฺตโต
จ สมุฏฺฐหนฺติ น วาจโต สิยา กายโต จ วาจโต จ จิตฺตโต จ
สมุฏฺฐหนฺติ
ปญฺจสตฺตติ เสขิยา กตีหิ สมุฏฺฐาเนหิ สมุฏฺฐหนฺติ
ปญฺจสตฺตติ เสขิยา ตีหิ สมุฏฺฐาเนหิ สมุฏฺฐหนฺติ สิยา กายโต
จ จิตฺตโต จ สมุฏฺฐหนฺติ น วาจโต สิยา วาจโต จ จิตฺตโต
จ สมุฏฺฐหนฺติ น กายโต สิยา กายโต จ วาจโต จ จิตฺตโต
จ สมุฏฺฐหนฺตีติ
สมุฏฺฐานํ นิฏฺฐิตํ
ตสฺสุทฺทานํ
อจิตฺตกุสลา เจว สมุฏฺฐานญฺจ สพฺพถา
ยถาธมฺเมน ญาเยน สมุฐานํ วิชานถาติ




ทุติยคาถาสงฺคณิกํ
กติ อาปตฺติโย กายิกา กติ วาจสิกา กตา
ฉาเทนฺตสฺส กติ อาปตฺติโย กติ สํสคฺคปจฺจยา
ฉ อาปตฺติโย กายิกา ฉ วาจสิกา กตา
ฉาเทนฺตสฺส ติสฺโส อาปตฺติโย ปญฺจ สํสคฺคปจฺจยา
อรุณุคฺเค กติ อาปตฺติโย กติ ยาวตติยกา
กเตตฺถ อฏฺฐวตฺถุกา กตีหิ สพฺพสงฺคโห
อรุณุคฺเค ติสฺโส อาปตฺติโย เทฺว ยาวตติยกา
เอเกตฺถ อฏฺฐวตฺถุกา เอเกน สพฺพสงฺคโห
วินยสฺส กติ มูลานิ ยานิ พุทฺเธน ปญฺญตฺตา
วินยครุกา กติ วุตฺตา ทุฏฺฐุลฺลฉาทนา กติ
วินยสฺส เทฺว มูลานิ ยานิ พุทฺเธน ปญฺญตฺตา
วินยครุกา เทฺว วุตฺตา เทฺว ทุฏฺฐุลฺลฉาทนา
คามนฺตเร กติ อาปตฺติโย กติ นทีปารปจฺจยา
กติมํเสสุ ถุลฺลจฺจยํ กติมํเสสุ ทุกฺกฏํ
คามนฺตเร จตสฺโส อาปตฺติโย จตสฺโส นทีปารปจฺจยา
เอกมํเส ถุลฺลจฺจยํ นวมํเสสุ ทุกฺกฏํ
กติ วาจสิกา รตฺตึ กติ วาจสิกา ทิวา
ททมานสฺส กติ อาปตฺติโย ปฏิคฺคณฺหนฺตสฺส กิตฺตกา


เทฺว วาจสิกา รตฺตึ เทฺว วาจสิกา ทิวา
ททมานสฺส ติสฺโส อาปตฺติโย จตฺตาโร จ ปฏิคฺคเห
กติ เทสนาคามินิโย กติ สปฺปฏิกมฺมา กตา
กเตตฺถ อปฺปฏิกมฺมา วุตฺตา พุทฺเธนาทิจฺจพนฺธุนา
ปญฺจ เทสนาคามินิโย ฉ สปฺปฏิกมฺมา กตา
เอเกตฺถ อปฺปฏิกมฺมา วุตฺตา พุทฺเธนาทิจฺจพนฺธุนา
วินยครุกา กติ วุตฺตา กายวาจสิกานิ จ
กติ วิกาเล ธญฺญรสา กติ ญตฺติจตุตฺเถน สมฺมติ
วินยครุกา เทฺว วุตฺตา กายวาจสิกานิ จ
เอโก วิกาเล ธญฺญรโส เอกา ญตฺติจตุตฺเถน สมฺมติ
ปาราชิกา กายิกา กติ กติ สํวาสกภูมิโย
กตีนญฺจ รตฺติจฺเฉโท ปญฺญตฺตา ทฺวงฺคุลา กติ
ปาราชิกา กายิกา เทฺว เทฺว สํวาสกภูมิโย
ทฺวินฺนญฺจ รตฺติจฺเฉโท ปญฺญตฺตา ทฺวงฺคุลา ทุเว
กตตฺตานํ วธิตฺวาน กตีหิ สงฺโฆ ภิชฺชติ
กเตตฺถ ปฐมาปตฺติกา ญตฺติยา กรณา กติ
เทฺว อตฺตานํ วธิตฺวาน ทฺวีหิ สงฺโฆ ภิชฺชติ
เทฺวตฺถ ปฐมาปตฺติกา ญตฺติยา กรณา ทุเว
ปาณาติปาเต กติ อาปตฺติโย วาจา ปาราชิกา กติ



โอภาสนา กติ วุตฺตา สญฺจริตฺเตน วา กติ
ปาณาติปาเต ติสฺโส อาปตฺติโย วาจา ปาราชิกา ตโย
โอภาสนา ตโย วุตฺตา สญฺจริตฺเตน วา ตโย
กติ ปุคฺคลา น อุปสมฺปาเทตพฺพา กตี กมฺมาน สงฺคหา
นาสิตกา กติ วุตฺตา กตีนํ เอกวาจิกา
ตโย ปุคฺคลา น อุปสมฺปาเทตพฺพา ตโย กมฺมาน สงฺคหา
นาสิตกา ตโย วุตฺตา ติณฺณนฺนํ เอกวาจิกา
อทินฺนาทาเน กติ อาปตฺติโย กติ เมถุนปจฺจยา
ฉินฺทนฺตสฺส กติ อาปตฺติโย กติ ฉฑฺฑิตปจฺจยา
อทินฺนาทาเน ติสฺโส อาปตฺติโย จตสฺโส เมถุนปจฺจยา
ฉินฺทนฺตสฺส ติสฺโส อาปตฺติโย ปญฺจ ฉฑฺฑิตปจฺจยา
ภิกฺขุโนวาทกวคฺคสฺมึ ปาจิตฺติเยน ทุกฺกฏา
กเตตฺถ นวกา วุตฺตา กตีนํ จีวเรน จ
ภิกฺขุโนวาทกวคฺคสฺมึ ปาจิตฺติเยน ทุกฺกฏา กตา
จตุเรตฺถ นวกา วุตฺตา ทฺวินฺนํ จีวเรน จ
ภิกฺขุนีนญฺจ อกฺขาตา ปาฏิเทสนิยา กติ
ภุญฺชนฺตามกธญฺเญน ปาจิตฺติเยน ทุกฺกฏา กติ
ภิกฺขุนีนญฺจ อกฺขาตา อฏฺฐ ปาฏิเทสนิยา กตา
ภุญฺชนฺตามกธญฺเญน ปาจิตฺติเยน ทุกฺกฏา กตา
คจฺฉนฺตสฺส กติ อาปตฺติโย ฐิตสฺส วาปิ กิตฺตกา


นิสินฺนสฺส กติ อาปตฺติโย นิปนฺนสฺสาปิ กิตฺตกา
คจฺฉนฺตสฺส จตสฺโส อาปตฺติโย ฐิตสฺส วาปิ ตตฺตกา
นิสินฺนสฺส จตสฺโส อาปตฺติโย นิปนฺนสฺสาปิ ตตฺตกา
กติ ปาจิตฺติยานิ สพฺพานิ นานาวตฺถุกานิ
อปุพฺพํ อจริมํ อาปชฺเชยฺย เอกโต
ปญฺจ ปาจิตฺติยานิ สพฺพานิ นานาวตฺถุกานิ
อปุพฺพํ อจริมํ อาปชฺเชยฺย เอกโต
กติ ปาจิตฺติยานิ สพฺพานิ นานาวตฺถุกานิ
อปุพฺพํ อจริมํ อาปชฺเชยฺย เอกโต
นว ปาจิตฺติยานิ สพฺพานิ นานาวตฺถุกานิ
อปุพฺพํ อจริมํ อาปชฺเชยฺย เอกโต
กติ ปาจิตฺติยานิ สพฺพานิ นานาวตฺถุกานิ
กติวาจาย เทเสยฺย วุตฺตา อาทิจฺจพนฺธุนา
ปญฺจ ปาจิตฺติยานิ สพฺพานิ นานาวตฺถุกานิ
เอกวาจาย เทเสยฺย วุตฺตา อาทิจฺจพนฺธุนา
กติ ปาจิตฺติยานิ สพฺพานิ นานาวตฺถุกานิ
กติวาจาย เทเสยฺย วุตฺตา อาทิจฺจพนฺธุนา
นว ปาจิตฺติยานิ สพฺพานิ นานาวตฺถุกานิ
เอกวาจาย เทเสยฺย วุตฺตา อาทิจฺจพนฺธุนา



กติ ปาจิตฺติยานิ สพฺพานิ นานาวตฺถุกานิ
กิญฺจ กิตฺเตตฺวา เทเสยฺย วุตฺตา อาทิจฺจพนฺธุนา
ปญฺจ ปาจิตฺติยานิ สพฺพานิ นานาวตฺถุกานิ
วตฺถุํ กิตฺเตตฺวา เทเสยฺย วุตฺตา อาทิจฺจพนฺธุนา
กติ ปาจิตฺติยานิ สพฺพานิ นานาวตฺถุกานิ
กิญฺจ กิตฺเตตฺวา เทเสยฺย วุตฺตา อาทิจฺจพนฺธุนา
นว ปาจิตฺติยานิ สพฺพานิ นานาวตฺถุกานิ
วตฺถุํ กิตฺเตตฺวา เทเสยฺย วุตฺตา อาทิจฺจพนฺธุนา
ยาวตติยเก กติ อาปตฺติโย กติ โวหารปจฺจยา
ขาทนฺตสฺส กติ อาปตฺติโย กติ โภชนปจฺจยา
ยาวตติยเก ติสฺโส อาปตฺติโย ฉ โวหารปจฺจยา
ขาทนฺตสฺส ติสฺโส อาปตฺติโย ปญฺจ โภชนปจฺจยา
สพฺพา ยาวตติยกา กติ ฐานานิ คจฺฉนฺติ
กตีนญฺเจว อาปตฺติ กตีนํ อธิกรเณน จ
สพฺพา ยาวตติยกา ปญฺจ ฐานานิ คจฺฉนฺติ
ปญฺจนฺนญฺเจว อาปตฺติ ปญฺจนฺนํ อธิกรเณน จ
กตีนํ วินิจฺฉโย โหติ กตีนํ วูปสเมน จ
กตีนญฺเจว อนาปตฺติ กตีหิ ฐาเนหิ โสภติ
ปญฺจนฺนํ วินิจฺฉโย โหติ ปญฺจนฺนํ วูปสเมน จ
ปญฺจนฺนญฺเจว อนาปตฺติ ตีหิ ฐาเนหิ โสภติ



กติ กายิกา รตฺตึ กติ กายิกา ทิวา
นิชฺฌนฺตสฺส กติ อาปตฺติ กติ ปิณฺฑปาตปจฺจยา
เทฺว กายิกา รตฺตึ เทฺว กายิกา ทิวา
นิชฺฌนฺตสฺส เอกา อาปตฺติ เอกา ปิณฺฑปาตปจฺจยา
กตานิสํเส สมฺปสฺสํ ปเรสํ สทฺธาย เทสเย
อุกฺขิตฺตกา กติ วุตฺตา กติ สมฺมาปวตฺตนา
อฏฺฐานิสํเส สมฺปสฺสํ ปเรสํ สทฺธาย เทสเย
อุกฺขิตฺตกา ตโย วุตฺตา เตจตฺตาฬีส สมฺมาวตฺตนา
กติฐาเน มุสาวาโท กติ ปรมนฺติ วุจฺจติ
กติ ปาฏิเทสนียา กตีนํ เทสนาย จ
ปญฺจฐาเน มุสาวาโท จุทฺทส ปรมนฺติ วุจฺจติ
ทฺวาทส ปาฏิเทสนียา จตุนฺนํ เทสนาย จ
กตงฺคิโก มุสาวาโท กติ อุโปสถงฺคานิ
กติ ทูเตยฺยงฺคานิ กติ ติตฺถิยวตฺตนา
อฏฺฐงฺคิโก มุสาวาโท อฏฺฐ อุโปสถงฺคานิ
อฏฺฐ ทูเตยฺยงฺคานิ อฏฺฐ ติตฺถิยวตฺตนา
กติวาจิกา อุปสมฺปทา กตีนํ ปจฺจุฏฺฐาตพฺพํ
กตีนํ อาสนํ ทาตพฺพํ ภิกฺขุโนวาทโก กตีหิ
อฏฺฐวาจิกา อุปสมฺปทา อฏฺฐนฺนํ ปจฺจุฏฺฐาตพฺพํ



อฏฺฐนฺนํ อาสนํ ทาตพฺพํ ภิกฺขุโนวาทโก อฏฺฐหิ
กตีนํ เฉชฺชํ โหติ กตีนํ ถุลฺลจฺจยํ
กตีนญฺเจว อนาปตฺติ สพฺเพสํ เอกวตฺถุกา
เอกสฺส เฉชฺชํ โหติ จตุนฺนํ ถุลฺลจฺจยํ
จตุนฺนญฺเจว อนาปตฺติ สพฺเพสํ เอกวตฺถุกา
กติ อาฆาตวตฺถูนิ กตีหิ สงฺโฆ ภิชฺชติ
กเตตฺถ ปฐมาปตฺติกา ญตฺติยา กรณา กติ
นว อาฆาตวตฺถูนิ นวหิ สงฺโฆ ภิชฺชติ
นเวตฺถ ปฐมาปตฺติกา ญตฺติยา กรณา นว
กติ ปุคฺคลา นาภิวาเทตพฺพา อญฺชลิสามิเจน จ
กตีนํ ทุกฺกฏํ โหติ กติ จีวรธารณา
ทส ปุคฺคลา นาภิวาเทตพฺพา อญฺชลิสามิเจน จ
ทสนฺนํ ทุกฺกฏํ โหติ ทส จีวรธารณา
กตีนํ วสฺสํ วุตฺถานํ ทาตพฺพํ อิธ จีวรํ
กตีนํ สนฺเต ทาตพฺพํ กตีนญฺเจว น ทาตพฺพํ
ปญฺจนฺนํ วสฺสํ วุตฺถานํ ทาตพฺพํ อิธ จีวรํ
สตฺตนฺนํ สนฺเต ทาตพฺพํ โสฬสนฺนํ น ทาตพฺพํ
กติสตํ รตฺติสตํ อาปตฺตึ ฉาทยิตฺวาน
กติ รตฺติโย วสิตฺวาน มุจฺเจยฺย ปาริวาสิโก
ทสสตํ รตฺติสตํ อาปตฺตึ ฉาทยิตฺวาน



ทส รตฺติโย วสิตฺวาน มุจฺเจยฺย ปาริวาสิโก
กติ กมฺมโทสา วุตฺตา พุทฺเธนาทิจฺจพนฺธุนา
จมฺปายํ วินยวตฺถุสฺมึ สพฺเพ อธมฺมิกา กติ
ทฺวาทส กมฺมโทสา วุตฺตา พุทฺเธนาทิจฺจพนฺธุนา
จมฺปายํ วินยวตฺถุสฺมึ สพฺเพ อธมฺมิกา กตา
กติ กมฺมสมฺปตฺติโย วุตฺตา พุทฺเธนาทิจฺจพนฺธุนา
จมฺปายํ วินยวตฺถุสฺมึ สพฺเพ ว ธมฺมิกา กติ
จตสฺโส กมฺมสมฺปตฺติโย วุตฺตา พุทฺเธนาทิจฺจพนฺธุนา
จมฺปายํ วินยวตฺถุสฺมึ สพฺเพ ว ธมฺมิกา กตา
กติ กมฺมานิ วุตฺตานิ พุทฺเธนาทิจฺจพนฺธุนา
จมฺปายํ วินยวตฺถุสฺมึ ธมฺมิกา อธมฺมิกา กติ
ฉ กมฺมานิ วุตฺตานิ พุทฺเธนาทิจฺจพนฺธุนา
จมฺปายํ วินยวตฺถุสฺมึ เอเกตฺถ ธมฺมิกา กตา
ปญฺจ อธมฺมิกา วุตฺตา พุทฺเธนาทิจฺจพนฺธุนา
กติ กมฺมานิ วุตฺตานิ พุทฺเธนาทิจฺจพนฺธุนา
จมฺปายํ วินยวตฺถุสฺมึ ธมฺมิกา อธมฺมิกา กติ
จตฺตาริ กมฺมานิ วุตฺตานิ พุทฺเธนาทิจฺจพนฺธุนา
จมฺปายํ วินยวตฺถุสฺมึ เอเกตฺถ ธมฺมิกา กตา
ตโย อธมฺมิกา วุตฺตา พุทฺเธนาทิจฺจพนฺธุนา
ยํ เทสิตํ อนนฺตชิเนน ตาทินา



อาปตฺติกฺขนฺธานิ วิเวกทสฺสินา
กเตตฺถ สมฺมติ วินา สมเถหิ
ปุจฺฉามิ ตํ พฺรูหิ วิภงฺคโกวิท
ยํ เทสิตํ อนนฺตชิเนน ตาทินา
อาปตฺติกฺขนฺธานิ วิเวกทสฺสินา
เอเกตฺถ สมฺมติ วินา สมเถหิ
เอตนฺเต อกฺขามิ วิภงฺคโกวิท
กติ อาปายิกา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
ฉอูนทิยฑฺฒสตา วุตฺตา พุทฺเธนาทิจฺจพนฺธุนา
อาปายิกา เนรยิกา กปฺปฏฺฐา สงฺฆเภทกา
วินยํ ปฏิชานนฺตสฺส วิสยานิ สุโณหิ เม
กติ นาปายิกา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
อฏฺฐารส นาปายิกา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม
กติ อฏฺฐกา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
อฏฺฐารสฏฺฐกา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม



กติ กมฺมานิ วุตฺตานิ พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
โสฬส กมฺมานิ วุตฺตานิ พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม
กติ กมฺมโทสา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
ทฺวาทส กมฺมโทสา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม
กติ กมฺมสมฺปตฺติโย วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
จตสฺโส กมฺมสมฺปตฺติโย วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม
กติ กมฺมานิ วุตฺตานิ พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
ฉ กมฺมานิ วุตฺตานิ พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม
กติ กมฺมานิ วุตฺตานิ พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
จตฺตาริ กมฺมานิ วุตฺตานิ พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม


กติ ปาราชิกา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
อฏฺฐ ปาราชิกา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม
กติ สงฺฆาทิเสสา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
เตวีส สงฺฆาทิเสสา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม
กติ อนิยตา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
เทฺว อนิยตา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม
กติ นิสฺสคฺคิยา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
เทฺวจตฺตาฬีส นิสฺสคฺคิยา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม
กติ ปาจิตฺติยา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
อฏฺฐาสีติสตํ ปาจิตฺติยา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม


กติ ปาฏิเทสนียา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
ทฺวาทส ปาฏิเทสนียา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม
กติ เสขิยา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณม เต
ปญฺจสตฺตติ เสขิยา วุตฺตา พุทฺเธนาทิจฺจพนฺธุนา
วินยํ ปฏิชานนฺตสฺส วิสยานิ สุโณหิ เม
ยาว สุปุจฺฉิตํ ตยา ตาว สุวิสฺสชฺชิตํ มยา
ปุจฺฉาวิสฺสชฺชนาย วา นตฺถิ กิญฺจิ อสุตฺตกนฺติ
ทุติยคาถาสงฺคณิกํ นิฏฺฐิตํ




เสทโมจนคาถา
อสํวาโส ภิกฺขูหิ ภิกฺขุนีหิ จ
สมฺโภโค เอกจฺโจ ตหึ น ลพฺภติ
อวิปฺปวาเสน อนาปตฺติ
ปญฺหา เมสา กุสเลหิ จินฺติตา
อวิสฺสชฺชิตํ อเวภงฺคิยํ ปญฺจ วุตฺตา มเหสินา
วิสฺสชฺชนฺตสฺส ปริภุญฺชนฺตสฺส อนาปตฺติ
ปญฺหา เมสา กุสเลหิ จินฺติตา
ทส ปุคฺคเล น วทามิ เอกาทส วิวชฺชิย
วุฑฺฒํ วนฺทนฺตสฺส อาปตฺติ
ปญฺหา เมสา กุสเลหิ จินฺติตา
น อุกฺขิตฺตโก น จ ปน ปาริวาสิโก
น สงฺฆภินฺโน น จ ปน ปกฺขสงฺกนฺโต
สมานสํวาสกภูมิยา ฐิโต
กถํ นุ สิกฺขาย อสาธารโณ สิยา
ปญฺหา เมสา กุสเลหิ จินฺติตา
อุเปติ ธมฺมํ ปริปุจฺฉมาโน
กุสลํ อตฺถุปสญฺหิตํ



น ชีวติ น มโต น นิพฺพุโต
ตํ ปุคฺคลํ กตมํ วทนฺติ พุทฺธา
ปญฺหา เมสา กุสเลหิ จินฺติตา
อุพฺภกฺขเก น วทามิ อโธนาภึ วิวชฺชิย
เมถุนธมฺมปจฺจยา กถํ ปาราชิโก สิยา
ปญฺหา เมสา กุสเลหิ จินฺติตา
ภิกฺขุ สญฺญาจิกาย กุฏึ กโรติ
อเทสิตวตฺถุกํ ปมาณาติกนฺตํ
สารมฺภํ อปริกฺกมนํ อนาปตฺติ
ปญฺหา เมสา กุสเลหิ จินฺติตา
ภิกฺขุ สญฺญาจิกาย กุฏึ กโรติ
เทสิตวตฺถุกํ ปมาณิกํ
อนารมฺภํ สปริกฺกมนํ อาปตฺติ
ปญฺหา เมสา กุสเลหิ จินฺติตา
น กายิกํ กิญฺจิ ปโยคมาจเร
น จาปิ วาจาย ปเร ภเณยฺย
อาปชฺเชยฺย ครุกํ เฉชฺชวตฺถุํ
ปญฺหา เมสา กุสเลหิ จินฺติตา
น กายิกํ วาจสิกญฺจ กิญฺจิ
มนสาปิ สนฺโต น กเรยฺย ปาปํ



โส นาสิโต กินฺติ สุนาสิโต ภเว
ปญฺหา เมสา กุสเลหิ จินฺติตา
อนาลปนฺโต มนุเชน เกนจิ
วาจา คิรํ โน จ ปเร ภเณยฺย
อาปชฺเชยฺย วาจสิกํ น กายิกํ
ปญฺหา เมสา กุสเลหิ จินฺติตา
สิกฺขาปทา พุทฺธวเรน วณฺณิตา
สงฺฆาทิเสสา จตุโร ภเวยฺยุํ
อาปชฺเชยฺย เอกปฺปโยเคน สพฺเพ
ปญฺหา เมสา กุสเลหิ จินฺติตา
อุโภ เอกโต อุปสมฺปนฺนา
อุภินฺนํ หตฺถโต จีวรํ ปฏิคฺคเณฺหยฺย
สิยา อาปตฺติโย นานา
ปญฺหา เมสา กุสเลหิ จินฺติตา
จตุโร ชนา สํวิธาย ครุภณฺฑํ อวหรุํ
ตโย ปาราชิกา เอโก น ปาราชิโก
ปญฺหา เมสา กุสเลหิ จินฺติตา
อิตฺถี จ อพฺภนฺตเร สิยา ภิกฺขุ จ พหิทฺธา สิยา
ฉิทฺทํ ตสฺมึ ฆเร นตฺถิ เมถุนธมฺมปจฺจยา
กถํ ปาราชิโก สิยา



ปญฺหา เมสา กุสเลหิ จินฺติตา
เตลํ มธุํ ผาณิตญฺจาปิ สปฺปึ
สามํ คเหตฺวาน นิกฺขิเปยฺย
อวีติวตฺเต สตฺตาเห
สติ ปจฺจเย ปริภุญฺชนฺตสฺส อาปตฺติ
ปญฺหา เมสา กุสเลหิ จินฺติตา
นิสฺสคฺคิเยน อาปตฺติ สุทฺธเกน ปาจิตฺติยํ
อาปชฺชนฺตสฺส เอกโต
ปญฺหา เมสา กุสเลหิ จินฺติตา
ภิกฺขู สิยา วีสติยา สมาคตา
กมฺมํ กเรยฺยุํ สมคฺคสญฺญิโน
ภิกฺขุ สิยา ทฺวาทสโยชเน ฐิโต
กมฺมญฺจ ตํ กุปฺเปยฺย วคฺคปจฺจยา
ปญฺหา เมสา กุสเลหิ จินฺติตา
ปทวีติหารมตฺเตน วาจาย ภณิเตน จ
สพฺพานิ ครุกานิ สปฺปฏิกมฺมานิ
จตุสฏฺฐิ อาปตฺติโย อาปชฺเชยฺย เอกโต
ปญฺหา เมสา กุสเลหิ จินฺติตา
นิวตฺโถ อนฺตรวาสเกน ทิคุณํ สงฺฆาฏึ ปารุโต
สพฺพานิ ตานิ นิสฺสคฺคิยานิ โหนฺติ


ปญฺหา เมสา กุสเลหิ จินฺติตา
น จาปิ ญตฺติ น จ ปน กมฺมวาจา
น เจหิภิกฺขูติ ชิโน อโวจ
สรณคมนมฺปิ น ตสฺส อตฺถิ
อุปสมฺปทา จสฺส อกุปฺปา
ปญฺหา เมสา กุสเลหิ จินฺติตา
อิตฺถึ หเน น มาตรํ ปุริสญฺจ น ปิตรํ หเน
หเนยฺย อนริยํ มนฺโท เตน จานนฺตรํ ผุเส
ปญฺหา เมสา กุสเลหิ จินฺติตา
อิตฺถึ หเน จ มาตรํ ปุริสญฺจ ปิตรํ หเน
มาตรํ ปิตรํ หนฺตฺวา น เตนานนฺตรํ ผุเส
ปญฺหา เมสา กุสเลหิ จินฺติตา
อโจทยิตฺวา อสารยิตฺวา
อสมฺมุขีภูตสฺส กเรยฺย กมฺมํ
กตญฺจ กมฺมํ สุกตํ ภเวยฺย
การโก จ สงฺโฆ อนาปตฺติโก สิยา
ปญฺหา เมสา กุสเลหิ จินฺติตา
โจทยิตฺวา สารยิตฺวา
สมฺมุขีภูตสฺส กเรยฺย กมฺมํ
กตญฺจ กมฺมํ อกตํ ภเวยฺย


การโก จ สงฺโฆ สาปตฺติโก สิยา
ปญฺหา เมสา กุสเลหิ จินฺติตา
ฉินฺทนฺตสฺส อาปตฺติ ฉินฺทนฺตสฺส อนาปตฺติ
ฉาเทนฺตสฺส อาปตฺติ ฉาเทนฺตสฺส อนาปตฺติ
ปญฺหา เมสา กุสเลหิ จินฺติตา
สจฺจํ ภณนฺโต ครุกํ มุสา จ ลหุ ภาสโต
มุสา ภณนฺโต ครุกํ สจฺจญฺจ ลหุ ภาสโต
ปญฺหา เมสา กุสเลหิ จินฺติตา
อธิฏฺฐิตํ รชนาย รตฺตํ
กปฺปกตํปิ สนฺตํ
ปริภุญฺชนฺตสฺส อาปตฺติ
ปญฺหา เมสา กุสเลหิ จินฺติตา
อตฺถงฺคเต สุริเย ภิกฺขุ มํสานิ ขาทติ
น อุมฺมตฺตโก น จ ปน ขิตฺตจิตฺโต
น จาปิ โส เวทนฏฺโฏ ภเวยฺย
น จสฺส โหติ อาปตฺติ
โส จ ธมฺโม สุคเตน เทสิโต
ปญฺหา เมสา กุสเลหิ จินฺติตา
น รตฺตจิตฺโต น จ ปน เถยฺยจิตฺโต
น จาปิ โส ปรํ มรณาย เจตยิ



สลากํ เทนฺตสฺส โหติ เฉชฺชํ
ปฏิคฺคณฺหนฺตสฺส ถุลฺลจฺจยํ
ปญฺหา เมสา กุสเลหิ จินฺติตา
น จาปิ อารญฺญกํ สาสงฺกสมฺมตํ
น จาปิ สงฺเฆน สมฺมติ ทินฺนา
น จสฺส กฐินํ อตฺถตํ ตตฺเถว จีวรํ
นิกฺขิปิตฺวา คจฺเฉยฺย อฑฺฒโยชนํ
ตสฺเสว อรุณํ อุคฺคจฺฉนฺตสฺส อนาปตฺติ
ปญฺหา เมสา กุสเลหิ จินฺติตา
กายิกานิ น วาจสิกานิ
สพฺพานิ นานาวตฺถุกานิ
อปุพฺพํ อจริมํ อาปชฺเชยฺย เอกโต
ปญฺหา เมสา กุสเลหิ จินฺติตา
วาจสิกานิ น กายิกานิ
สพฺพานิ นานาวตฺถุกานิ
อปุพฺพํ อจริมํ อาปชฺเชยฺย เอกโต
ปญฺหา เมสา กุสเลหิ จินฺติตา
ติสฺสิตฺถิโย เมถุนํ ตํ น เสเว
ตโย ปุริเส ตโย จ อนริยปณฺฑเก
น จาจเร เมถุนํ พฺยญฺชนสฺมึ



เฉชฺชํ สิยา เมถุนธมฺมปจฺจยา
ปญฺหา เมสา กุสเลหิ จินฺติตา
มาตรํ จีวรํ ยาเจ โน จ สงฺฆสฺส ปริณตํ
เกนสฺส โหติ อาปตฺติ อนาปตฺติ จ ญาตเก
ปญฺหา เมสา กุสเลหิ จินฺติตา
กุทฺโธ อาราธโก โหติ กุทฺโธ โหติ ครหิโย
อถ โก นาม โส ธมฺโม เยน กุทฺโธ ปสํสิโย
ปญฺหา เมสา กุสเลหิ จินฺติตา
ตุฏฺโฐ อาราธโก โหติ ตุฏฺโฐ โหติ ครหิโย
อถ โก นาม โส ธมฺโม เยน ตุฏฺโฐ ครหิโย
ปญฺหา เมสา กุสเลหิ จินฺติตา
สงฺฆาทิเสสํ ถุลฺลจฺจยํ
ปาจิตฺติยํ ปาฏิเทสนียํ
ทุกฺกฏํ อาปชฺเชยฺย เอกโต
ปญฺหา เมสา กุสเลหิ จินฺติตา
อุโภ ปริปุณฺณวีสติวสฺสา อุภินฺนํ
เอกุปชฺฌาโย เอกาจริโย เอกา กมฺมวาจา
เอโก อุปสมฺปนฺโน เอโก อนุปสมฺปนฺโน
ปญฺหา เมสา กุสเลหิ จินฺติตา
อกปฺปกตํ นปิ รชนาย รตฺตํ



เตน นิวตฺโถ เยน กามํ วเชยฺย
น จสฺส โหติ อาปตฺติ
โส จ ธมฺโม สุคเตน เทสิโต
ปญฺหา เมสา กุสเลหิ จินฺติตา
น เทติ นปฺปฏิคฺคณฺหาติ
ปฏิคฺคโห เตน น วิชฺชติ
อาปชฺชติ ครุกํ น ลหุกํ
ตญฺจ ปริโภคปจฺจยา
ปญฺหา เมสา กุสเลหิ จินฺติตา
น เทติ นปฺปฏิคฺคณฺหาติ
ปฏิคฺคโห เตน น วิชฺชติ
อาปชฺชติ ลหุกํ น ครุกํ
ตญฺจ ปริโภคปจฺจยา
ปญฺหา เมสา กุสเลหิ จินฺติตา
อาปชฺชติ ครุกํ สาวเสสํ
ฉาเทติ อนาทริยํ ปฏิจฺจ
น ภิกฺขุนี โน จ ผุเสยฺย วชฺชํ
ปญฺหา เมสา กุสเลหิ จินฺติตา
เสทโมจนคาถา นิฏฺฐิตา



ตสฺสุทฺทานํ
อสํวาโส อวิสฺสชฺชิ ทส จ อนุกฺขิตฺตโก
อุเปติ ธมฺมํ อุพฺภกฺขํ ตโต สญฺญาจิกา จ เทฺว
น กายิกญฺจ ครุกํ น กายิกํ สุนาสิตํ
อนาลปนฺโต สิกฺขา จ อุโภ จ จตุโร ชนา
อิตฺถี เตลญฺจ นิสฺสคฺคิ ภิกฺขู จ ปทวีติโย
นิวตฺโถ จ น จ ญตฺติ น มาตรํ ปิตรํ หเน
อโจทยิตฺวา โจทยิตฺวา ฉินฺทนฺตํ สจฺจเมว จ
อธิฏฺฐิตญฺจตฺถงฺคเต น รตฺตํ น จารญฺญกํ
กายิกา วาจสิกา จ ติสฺสิตฺถี จาปิ มาตรํ
กุทฺโธ อาราธโก ตุฏฺโฐ สงฺฆาทิเสสกา อุโภ
อกปฺปกตํ น เทติ น เทตาปชฺชเต ครุํ
เสทโมจนิกา คาถา ปญฺหา วิญฺญูวิภาวิตาติ





ปญฺจ วคฺคา
จตฺตาริ กมฺมานิ อปโลกนกมฺมํ ญตฺติกมฺมํ
ญตฺติทุติยกมฺมํ ญตฺติจตุตฺถกมฺมํ อิมานิ จตฺตาริ กมฺมานิ
กตีหากาเรหิ วิปชฺชนฺติ อิมานิ จตฺตาริ กมฺมานิ ปญฺจหากาเรหิ
วิปชฺชนฺติ วตฺถุโต วา ญตฺติโต วา อนุสฺสาวนโต วา สีมโต
วา ปริสโต วา
กถํ วตฺถุโต กมฺมานิ วิปชฺชนฺติ สมฺมุขากรณียํ
กมฺมํ อสมฺมุขา กโรติ วตฺถุวิปนฺนํ อธมฺมกมฺมํ ปฏิปุจฺฉากรณียํ
กมฺมํ อปฺปฏิปุจฺฉา กโรติ วตฺถุวิปนฺนํ อธมฺมกมฺมํ
ปฏิญฺญาย กรณียํ กมฺมํ อปฺปฏิญฺญาย กโรติ วตฺถุวิปนฺนํ
อธมฺมกมฺมํ สติวินยารหสฺส อมูฬฺหวินยํ เทติ วตฺถุวิปนฺนํ
อธมฺมกมฺมํ อมูฬฺหวินยารหสฺส ตสฺสปาปิยสิกากมฺมํ กโรติ
วตฺถุวิปนฺนํ อธมฺมกมฺมํ ตสฺสปาปิยสิกากมฺมารหสฺส ตชฺชนียกมฺมํ
กโรติ วตฺถุวิปนฺนํ อธมฺมกมฺมํ ตชฺชนียกมฺมารหสฺส นิยสฺสกมฺมํ
กโรติ วตฺถุวิปนฺนํ อธมฺมกมฺมํ นิยสฺสกมฺมารหสฺส
ปพฺพาชนียกมฺมํ กโรติ วตฺถุวิปนฺนํ อธมฺมกมฺมํ ปพฺพาชนียกมฺมารหสฺส
ปฏิสารณียกมฺมํ กโรติ วตฺถุวิปนฺนํ อธมฺมกมฺมํ
ปฏิสารณียกมฺมารหสฺส อุกฺเขปนียกมฺมํ กโรติ วตฺถุวิปนฺนํ
อธมฺมกมฺมํ อุกฺเขปนียกมฺมารหสฺส ปริวาสํ เทติ วตฺถุวิปนฺนํ


อธมฺมกมฺมํ ปริวาสารหํ มูลาย ปฏิกสฺสติ วตฺถุวิปนฺนํ
อธมฺมกมฺมํ มูลาย ปฏิกสฺสนารหสฺส มานตฺตํ เทติ
วตฺถุวิปนฺนํ อธมฺมกมฺมํ มานตฺตารหํ อพฺเภติ วตฺถุวิปนฺนํ
อธมฺมกมฺมํ อพฺภานารหํ อุปสมฺปาเทติ วตฺถุวิปนฺนํ อธมฺมกมฺมํ
อนุโปสเถ อุโปสถํ กโรติ วตฺถุวิปนฺนํ อธมฺมกมฺมํ อปวารณาย
ปวาเรติ วตฺถุวิปนฺนํ อธมฺมกมฺมํ เอวํ วตฺถุโต กมฺมานิ
วิปชฺชนฺติ
กถํ ญตฺติโต กมฺมานิ วิปชฺชนฺติ ปญฺจหากาเรหิ
ญตฺติโต กมฺมานิ วิปชฺชนฺติ วตฺถุํ น ปรามสติ สงฺฆํ น
ปรามสติ ปุคฺคลํ น ปรามสติ ญตฺตึ น ปรามสติ ปจฺฉา
วา ญตฺตึ ฐเปติ อิเมหิ ปญฺจหากาเรหิ ญตฺติโต กมฺมานิ
วิปชฺชนฺติ
กถํ อนุสฺสาวนโต กมฺมานิ วิปชฺชนฺติ
ปญฺจหากาเรหิ อนุสฺสาวนโต กมฺมานิ วิปชฺชนฺติ วตฺถุํ น
ปรามสติ สงฺฆํ น ปรามสติ ปุคฺคลํ น ปรามสติ สาวนํ
หาเปติ อกาเล วา สาเวติ อิเมหิ ปญฺจหากาเรหิ อนุสฺสาวนโต
กมฺมานิ วิปชฺชนฺติ
กถํ สีมโต กมฺมานิ วิปชฺชนฺติ เอกาทสหากาเรหิ
สีมโต กมฺมานิ วิปชฺชนฺติ อติขุทฺทกํ สีมํ สมฺมนฺนติ อิติมหตึ
สีมํ สมฺมนฺนติ ขณฺฑนิมิตฺตํ สีมํ สมฺมนฺนติ ฉายานิมิตฺตํ


สีมํ สมฺมนฺนติ อนิมิตฺตํ สีมํ สมฺมนฺนติ พหิสีเม ฐิโต
สีมํ สมฺมนฺนติ นทิยา สีมํ สมฺมนฺนติ สมุทฺเท สีมํ สมฺมนฺนติ
ชาตสฺสเร สีมํ สมฺมนฺนติ สีมาย สีมํ สมฺภินฺทติ สีมาย
สีมํ อชฺโฌตฺถรติ อิเมหิ เอกาทสหากาเรหิ สีมโต กมฺมานิ
วิปชฺชนฺติ
กถํ ปริสโต กมฺมานิ วิปชฺชนฺติ ทฺวาทสหากาเรหิ
ปริสโต กมฺมานิ วิปชฺชนฺติ จตุวคฺคกรเณ กมฺเม ยาวติกา
ภิกฺขู กมฺมปฺปตฺตา เต อนาคตา โหนฺติ ฉนฺทารหานํ ฉนฺโท
อนาหโฏ โหติ สมฺมุขีภูตา ปฏิกฺโกสนฺติ จตุวคฺคกรเณ
กมฺเม ยาวติกา ภิกฺขู กมฺมปฺปตฺตา เต อาคตา โหนฺติ
ฉนฺทารหานํ ฉนฺโท อนาหโฏ โหติ สมฺมุขีภูตา ปฏิกฺโกสนฺติ
จตุวคฺคกรเณ กมฺเม ยาวติกา ภิกฺขู กมฺมปฺปตฺตา เต อาคตา
โหนฺติ ฉนฺทารหานํ ฉนฺโท อาหโฏ โหติ สมฺมุขีภูตา
ปฏิกฺโกสนฺติ ปญฺจวคฺคกรเณ กมฺเม เป ทสวคฺคกรเณ
กมฺเม เป วีสติวคฺคกรเณ กมฺเม ยาวติกา ภิกฺขู กมฺมปฺปตฺตา
เต อนาคตา โหนฺติ ฉนฺทารหานํ ฉนฺโท อนาหโฏ โหติ
สมฺมุขีภูตา ปฏิกฺโกสนฺติ วีสติวคฺคกรเณ กมฺเม ยาวติกา
ภิกฺขู กมฺมปฺปตฺตา เต อาคตา โหนฺติ ฉนฺทารหานํ ฉนฺโท
อนาหโฏ โหติ สมฺมุขีภูตา ปฏิกฺโกสนฺติ วีสติวคฺคกรเณ
กมฺเม ยาวติกา ภิกฺขู กมฺมปฺปตฺตา เต อาคตา โหนฺติ


ฉนฺทารหานํ ฉนฺโท อาหโฏ โหติ สมฺมุขีภูตา ปฏิกฺโกสนฺติ
อิเมหิ ทฺวาทสหากาเรหิ ปริสโต กมฺมานิ วิปชฺชนฺติ
จตุวคฺคกรเณ กมฺเม จตฺตาโร ภิกฺขู ปกตตฺตา
กมฺมปฺปตฺตา อวเสสา ปกตตฺตา ฉนฺทารหา ยสฺส สงฺโฆ
กมฺมํ กโรติ โส เนว กมฺมปฺปตฺโต นปิ ฉนฺทารโห อปิจ
กมฺมารโห ปญฺจวคฺคกรเณ กมฺเม ปญฺจ ภิกฺขู ปกตตฺตา
กมฺมปฺปตฺตา อวเสสา ปกตตฺตา ฉนฺทารหา ยสฺส สงฺโฆ
กมฺมํ กโรติ โส เนว กมฺมปฺปตฺโต นปิ ฉนฺทารโห อปิจ
กมฺมารโห ทสวคฺคกรเณ กมฺเม ทส ภิกฺขู ปกตตฺตา
กมฺมปฺปตฺตา อวเสสา ปกตตฺตา ฉนฺทารหา ยสฺส สงฺโฆ กมฺมํ
กโรติ โส เนว กมฺมปฺปตฺโต นปิ ฉนฺทารโห อปิจ กมฺมารโห
วีสติวคฺคกรเณ กมฺเม วีสติ ภิกฺขู ปกตตฺตา กมฺมปฺปตฺตา
อวเสสา ปกตตฺตา ฉนฺทารหา ยสฺส สงฺโฆ กมฺมํ กโรติ
โส เนว กมฺมปฺปตฺโต นปิ ฉนฺทารโห อปิจ กมฺมารโห
จตฺตาริ กมฺมานิ อปโลกนกมฺมํ ญตฺติกมฺมํ
ญตฺติทุติยกมฺมํ ญตฺติจตุตฺถกมฺมํ อิมานิ จตฺตาริ กมฺมานิ
กตีหากาเรหิ วิปชฺชนฺติ อิมานิ จตฺตาริ กมฺมานิ ปญฺจหากาเรหิ
วิปชฺชนฺติ วตฺถุโต วา ญตฺติโต วา อนุสฺสาวนโต วา สีมโต
วา ปริสโต วา
กถํ วตฺถุโต กมฺมานิ วิปชฺชนฺติ ปณฺฑกํ


อุปสมฺปาเทติ วตฺถุวิปนฺนํ อธมฺมกมฺมํ เถยฺยสํวาสกํ อุปสมฺปาเทติ
วตฺถุวิปนฺนํ อธมฺมกมฺมํ ติตฺถิยปกฺกนฺตกํ อุปสมฺปาเทติ
วตฺถุวิปนฺนํ อธมฺมกมฺมํ ติรจฺฉานคตํ อุปสมฺปาเทติ วตฺถุวิปนฺนํ
อธมฺมกมฺมํ มาตุฆาตกํ อุปสมฺปาเทติ วตฺถุวิปนฺนํ อธมฺมกมฺมํ
ปิตุฆาตกํ อุปสมฺปาเทติ วตฺถุวิปนฺนํ อธมฺมกมฺมํ อรหนฺตฆาตกํ
อุปสมฺปาเทติ วตฺถุวิปนฺนํ อธมฺมกมฺมํ ภิกฺขุนีทูสกํ อุปสมฺปาเทติ
วตฺถุวิปนฺนํ อธมฺมกมฺมํ สงฺฆเภทกํ อุปสมฺปาเทติ วตฺถุวิปนฺนํ
อธมฺมกมฺมํ โลหิตุปฺปาทกํ อุปสมฺปาเทติ วตฺถุวิปนฺนํ
อธมฺมกมฺมํ อุภโตพฺยญฺชนกํ อุปสมฺปาเทติ วตฺถุวิปนฺนํ
อธมฺมกมฺมํ อูนวีสติวสฺสํ ปุคฺคลํ อุปสมฺปาเทติ วตฺถุวิปนฺนํ
อธมฺมกมฺมํ เอวํ วตฺถุโต กมฺมานิ วิปชฺชนฺติ
กถํ ญตฺติโต กมฺมานิ วิปชฺชนฺติ ปญฺจหากาเรหิ
ญตฺติโต กมฺมานิ วิปชฺชนฺติ วตฺถุํ น ปรามสติ สงฺฆํ น
ปรามสติ ปุคฺคลํ น ปรามสติ ญตฺตึ น ปรามสติ ปจฺฉา
วา ญตฺตึ ฐเปติ อิเมหิ ปญฺจหากาเรหิ ญตฺติโต กมฺมานิ
วิปชฺชนฺติ
กถํ อนุสฺสาวนโต กมฺมานิ วิปชฺชนฺติ ปญฺจหากาเรหิ
อนุสฺสาวนโต กมฺมานิ วิปชฺชนฺติ วตฺถุํ น ปรามสติ
สงฺฆํ น ปรามสติ ปุคฺคลํ น ปรามสติ สาวนํ หาเปติ
อกาเล วา สาเวติ อิเมหิ ปญฺจหากาเรหิ อนุสฺสาวนโต


กมฺมานิ วิปชฺชนฺติ
กถํ สีมโต กมฺมานิ วิปชฺชนฺติ เอกาทสหากาเรหิ
สีมโต กมฺมานิ วิปชฺชนฺติ อติขุทฺทกํ สีมํ สมฺมนฺนติ อติมหตึ
สีมํ สมฺมนฺนติ ขณฺฑนิมิตฺตํ สีมํ สมฺมนฺนติ ฉายานิมิตฺตํ
สีมํ สมฺมนฺนติ อนิมิตฺตํ สีมํ สมฺมนฺนติ พหิสีเม ฐิโต สีมํ
สมฺมนฺนติ นทิยา สีมํ สมฺมนฺนติ สมุทฺเท สีมํ สมฺมนฺนติ
ชาตสฺสเร สีมํ สมฺมนฺนติ สีมาย สีมํ สมฺภินฺทติ สีมาย สีมํ
อชฺโฌตฺถรติ อิเมหิ เอกาทสหากาเรหิ สีมโต กมฺมานิ วิปชฺชนฺติ
กถํ ปริสโต กมฺมานิ วิปชฺชนฺติ ทฺวาทสหากาเรหิ
ปริสโต กมฺมานิ วิปชฺชนฺติ จตุวคฺคกรเณ กมฺเม ยาวติกา
ภิกฺขู กมฺมปฺปตฺตา เต อนาคตา โหนฺติ ฉนฺทารหานํ ฉนฺโท
อนาหโฏ โหติ สมฺมุขีภูตา ปฏิกฺโกสนฺติ จตุวคฺคกรเณ
กมฺเม ยาวติกา ภิกฺขู กมฺมปฺปตฺตา เต อาคตา โหนฺติ
ฉนฺทารหานํ ฉนฺโท อนาหโฏ โหติ สมฺมุขีภูตา ปฏิกฺโกสนฺติ
จตุวคฺคกรเณ กมฺเม ยาวติกา ภิกฺขู กมฺมปฺปตฺตา เต อาคตา
โหนฺติ ฉนฺทารหานํ ฉนฺโท อาหโฏ โหติ สมฺมุขีภูตา
ปฏิกฺโกสนฺติ ปญฺจวคฺคกรเณ กมฺเม เป ทสวคฺคกรเณ กมฺเม เป
วีสติวคฺคกรเณ กมฺเม ยาวติกา ภิกฺขู กมฺมปฺปตฺตา เต
อนาคตา โหนฺติ ฉนฺทารหานํ ฉนฺโท อนาหโฏ โหติ สมฺมุขีภูตา
ปฏิกฺโกสนฺติ วีสติวคฺคกรเณ กมฺเม ยาวติกา ภิกฺขู กมฺมปฺปตฺตา


เต อาคตา โหนฺติ ฉนฺทารหานํ ฉนฺโท อนาหโฏ โหติ สมฺมุขีภูตา
ปฏิกฺโกสนฺติ วีสติวคฺคกรเณ กมฺเม ยาวติกา ภิกฺขู กมฺมปฺปตฺตา
เต อาคตา โหนฺติ ฉนฺทารหานํ ฉนฺโท อาหโฏ โหติ สมฺมุขีภูตา
ปฏิกฺโกสนฺติ อิเมหิ ทฺวาทสหากาเรหิ ปริสโต กมฺมานิ
วิปชฺชนฺติ
อปโลกนกมฺมํ กติ ฐานานิ คจฺฉติ ญตฺติกมฺมํ
กติ ฐานานิ คจฺฉติ ญตฺติทุติยกมฺมํ กติ ฐานานิ คจฺฉติ
ญตฺติจตุตฺถกมฺมํ กติ ฐานานิ คจฺฉติ อปโลกนกมฺมํ ปญฺจ
ฐานานิ คจฺฉติ ญตฺติกมฺมํ นว ฐานานิ คจฺฉติ ญตฺติทุติยกมฺมํ
สตฺต ฐานานิ คจฺฉติ ญตฺติจตุตฺถกมฺมํ สตฺต ฐานานิ คจฺฉติ
อปโลกนกมฺมํ กตมานิ ปญฺจ ฐานานิ คจฺฉติ
โอสารณํ นิสฺสารณํ ภณฺฑุกมฺมํ พฺรหฺมทณฺฑํ กมฺมลกฺขณญฺเญว
ปญฺจมํ อปโลกนกมฺมํ อิมานิ ปญฺจ ฐานานิ คจฺฉติ
ญตฺติกมฺมํ กตมานิ นว ฐานานิ คจฺฉติ โอสารณํ
นิสฺสารณํ อุโปสถํ ปวารณํ สมฺมตึ ทานํ ปฏิคฺคหํ ปจฺจุกฺกฑฺฒนํ
กมฺมลกฺขณญฺเญว นวมํ ญตฺติกมฺมํ อิมานิ นว ฐานานิ
คจฺฉติ
ญตฺติทุติยกมฺมํ กตมานิ สตฺต ฐานานิ คจฺฉติ
โอสารณํ นิสฺสารณํ สมฺมตึ ทานํ อุทฺธรณํ เทสนํ
กมฺมลกฺขณญฺเญว สตฺตมํ ญตฺติทุติยกมฺมํ อิมานิ สตฺต ฐานานิ คจฺฉติ


ญตฺติจตุตฺถกมฺมํ กตมานิ สตฺต ฐานานิ คจฺฉติ
โอสารณํ นิสฺสารณํ สมฺมตึ ทานํ นิคฺคหํ สมนุภาสนํ
กมฺมลกฺขณญฺเญว สตฺตมํ ญตฺติจตุตฺถกมฺมํ อิมานิ สตฺต ฐานานิ คจฺฉติ
จตุวคฺคกรเณ กมฺเม จตฺตาโร ภิกฺขู ปกตตฺตา
กมฺมปฺปตฺตา อวเสสา ปกตตฺตา ฉนฺทารหา ยสฺส สงฺโฆ
กมฺมํ กโรติ โส เนว กมฺมปฺปตฺโต นปิ ฉนฺทารโห อปิจ
กมฺมารโห ปญฺจวคฺคกรเณ กมฺเม เป ทสวคฺคกรเณ
กมฺเม เป วีสติวคฺคกรเณ กมฺเม วีสติ ภิกฺขู ปกตตฺตา
กมฺมปฺปตฺตา อวเสสา ปกตตฺตา ฉนฺทารหา ยสฺส สงฺโฆ
กมฺมํ กโรติ โส เนว กมฺมปฺปตฺโต นปิ ฉนฺทารโห อปิจ
กมฺมารโห
กมฺมวคฺโค นิฏฺฐิโต ปฐโม
เทฺว อตฺถวเส ปฏิจฺจ ตถาคเตน สาวกานํ สิกฺขาปทํ
ปญฺญตฺตํ สงฺฆสุฏฺฐุตาย สงฺฆผาสุตาย อิเม เทฺว อตฺถวเส
ปฏิจฺจ ตถาคเตน สาวกานํ สิกฺขาปทํ ปญฺญตฺตํ เทฺว อตฺถวเส
ปฏิจฺจ ตถาคเตน สาวกานํ สิกฺขาปทํ ปญฺญตฺตํ ทุมฺมงฺกูนํ
ปุคฺคลานํ นิคฺคหาย เปสลานํ ภิกฺขูนํ ผาสุวิหาราย อิเม เทฺว
อตฺถวเส ปฏิจฺจ ตถาคเตน สาวกานํ สิกฺขาปทํ ปญฺญตฺตํ
เทฺว อตฺถวเส ปฏิจฺจ ตถาคเตน สาวกานํ สิกฺขาปทํ ปญฺญตฺตํ
ทิฏฺฐธมฺมิกานํ อาสวานํ สํวราย สมฺปรายิกานํ อาสวานํ ปฏิฆาตาย


อิเม เทฺว อตฺถวเส ปฏิจฺจ ตถาคเตน สาวกานํ สิกฺขาปทํ
ปญฺญตฺตํ เทฺว อตฺถวเส ปฏิจฺจ ตถาคเตน สาวกานํ สิกฺขาปทํ
ปญฺญตฺตํ ทิฏฺฐธมฺมิกานํ เวรานํ สํวราย สมฺปรายิกานํ เวรานํ
ปฏิฆาตาย อิเม เทฺว อตฺถวเส ปฏิจฺจ ตถาคเตน สาวกานํ
สิกฺขาปทํ ปญฺญตฺตํ เทฺว อตฺถวเส ปฏิจฺจ ตถาคเตน สาวกานํ
สิกฺขาปทํ ปญฺญตฺตํ ทิฏฺฐธมฺมิกานํ วชฺชานํ สํวราย สมฺปรายิกานํ
วชฺชานํ ปฏิฆาตาย อิเม เทฺว อตฺถวเส ปฏิจฺจ ตถาคเตน
สาวกานํ สิกฺขาปทํ ปญฺญตฺตํ เทฺว อตฺถวเส ปฏิจฺจ ตถาคเตน
สาวกานํ สิกฺขาปทํ ปญฺญตฺตํ ทิฏฺฐธมฺมิกานํ ภยานํ สํวราย
สมฺปรายิกานํ ภยานํ ปฏิฆาตาย อิเม เทฺว อตฺถวเส ปฏิจฺจ
ตถาคเตน สาวกานํ สิกฺขาปทํ ปญฺญตฺตํ เทฺว อตฺถวเส ปฏิจฺจ
ตถาคเตน สาวกานํ สิกฺขาปทํ ปญฺญตฺตํ ทิฏฺฐธมฺมิกานํ อกุสลานํ
ธมฺมานํ สํวราย สมฺปรายิกานํ อกุสลานํ ธมฺมานํ ปฏิฆาตาย
อิเม เทฺว อตฺถวเส ปฏิจฺจ ตถาคเตน สาวกานํ สิกฺขาปทํ
ปญฺญตฺตํ เทฺว อตฺถวเส ปฏิจฺจ ตถาคเตน สาวกานํ สิกฺขาปทํ
ปญฺญตฺตํ คิหีนํ อนุกมฺปาย ปาปิจฺฉานํ ปกฺขุปจฺเฉทาย อิเม
เทฺว อตฺถวเส ปฏิจฺจ ตถาคเตน สาวกานํ สิกฺขาปทํ ปญฺญตฺตํ
เทฺว อตฺถวเส ปฏิจฺจ ตถาคเตน สาวกานํ สิกฺขาปทํ ปญฺญตฺตํ
อปฺปสนฺนานํ ปสาทาย ปสนฺนานํ ภิยฺโยภาวาย อิเม เทฺว
อตฺถวเส ปฏิจฺจ ตถาคเตน สาวกานํ สิกฺขาปทํ ปญฺญตฺตํ


เทฺว อตฺถวเส ปฏิจฺจ ตถาคเตน สาวกานํ สิกฺขาปทํ ปญฺญตฺตํ
สทฺธมฺมฏฺฐิติยา วินยานุคฺคหาย อิเม เทฺว อตฺถวเส ปฏิจฺจ
ตถาคเตน สาวกานํ สิกฺขาปทํ ปญฺญตฺตนฺติ
อตฺถวสวคฺโค นิฏฺฐิโต ทุติโย
เทฺว อตฺถวเส ปฏิจฺจ ตถาคเตน สาวกานํ ปาติโมกฺขํ
ปญฺญตฺตํ เป ปาติโมกฺขุทฺเทโส ปญฺญตฺโต ปาติโมกฺขฏฺฐปนํ
ปญฺญตฺตํ ปวารณา ปญฺญตฺตา ปวารณาฐปนํ ปญฺญตฺตํ
ตชฺชนียกมฺมํ ปญฺญตฺตํ นิยสฺสกมฺมํ ปญฺญตฺตํ ปพฺพาชนียกมฺมํ
ปญฺญตฺตํ ปฏิสารณียกมฺมํ ปญฺญตฺตํ อุกฺเขปนียกมฺมํ ปญฺญตฺตํ
ปริวาสทานํ ปญฺญตฺตํ มูลาย ปฏิกสฺสนา ปญฺญตฺตา มานตฺตทานํ
ปญฺญตฺตํ อพฺภานํ ปญฺญตฺตํ โอสารณียํ ปญฺญตฺตํ
นิสฺสารณียํ ปญฺญตฺตํ อุปสมฺปทา ปญฺญตฺตา อปโลกนกมฺมํ
ปญฺญตฺตํ ญตฺติกมฺมํ ปญฺญตฺตํ ญตฺติทุติยกมฺมํ ปญฺญตฺตํ
ญตฺติจตุตฺถกมฺมํ ปญฺญตฺตนฺติ
ปญฺญตฺติวคฺโค นิฏฺฐิโต ตติโย
อปฺปญฺญตฺเต ปญฺญตฺตํ ปญฺญตฺเต อนุปฺปญฺญตฺตํ
สมฺมุขาวินโย ปญฺญตฺโต สติวินโย ปญฺญตฺโต อมูฬฺหวินโย
ปญฺญตฺโต ปฏิญฺญาตกรณํ ปญฺญตฺตํ เยภุยฺยสิกา ปญฺญตฺตา
ตสฺสปาปิยสิกา ปญฺญตฺตา ติณวตฺถารโก ปญฺญตฺโต
สงฺฆสุฏฺฐุตาย สงฺฆผาสุตาย อิเม เทฺว อตฺถวเส ปฏิจฺจ ตถาคเตน


สาวกานํ ติณวตฺถารโก ปญฺญตฺโต เทฺว อตฺถวเส ปฏิจฺจ
ตถาคเตน สาวกานํ ติณวตฺถารโก ปญฺญตฺโต ทุมฺมงฺกูนํ ปุคฺคลานํ
นิคฺคหาย เปสลานํ ภิกฺขูนํ ผาสุวิหาราย อิเม เทฺว อตฺถวเส
ปฏิจฺจ ตถาคเตน สาวกานํ ติณวตฺถารโก ปญฺญตฺโต เทฺว
อตฺถวเส ปฏิจฺจ ตถาคเตน สาวกานํ ติณวตฺถารโก ปญฺญตฺโต
ทิฏฺฐธมฺมิกานํ อาสวานํ สํวราย สมฺปรายิกานํ อาสวานํ
ปฏิฆาตาย อิเม เทฺว อตฺถวเส ปฏิจฺจ ตถาคเตน สาวกานํ
ติณวตฺถารโก ปญฺญตฺโต เทฺว อตฺถวเส ปฏิจฺจ ตถาคเตน
สาวกานํ ติณวตฺถารโก ปญฺญตฺโต ทิฏฺฐธมฺมิกานํ เวรานํ สํวราย
สมฺปรายิกานํ เวรานํ ปฏิฆาตาย อิเม เทฺว อตฺถวเส ปฏิจฺจ
ตถาคเตน สาวกานํ ติณวตฺถารโก ปญฺญตฺโต เทฺว อตฺถวเส
ปฏิจฺจ ตถาคเตน สาวกานํ ติณวตฺถารโก ปญฺญตฺโต
ทิฏฺฐธมฺมิกานํ วชฺชานํ สํวราย สมฺปรายิกานํ วชฺชานํ ปฏิฆาตาย

ปญฺญตฺโต เทฺว อตฺถวเส ปฏิจฺจ ตถาคเตน สาวกานํ ติณวตฺถารโก
ปญฺญตฺโต ทิฏฺฐธมฺมิกานํ ภยานํ สํวราย สมฺปรายิกานํ
ภยานํ ปฏิฆาตาย อิเม เทฺว อตฺถวเส ปฏิจฺจ ตถาคเตน
สาวกานํ ติณวตฺถารโก ปญฺญตฺโต เทฺว อตฺถวเส ปฏิจฺจ
ตถาคเตน สาวกานํ ติณวตฺถารโก ปญฺญตฺโต ทิฏฺฐธมฺมิกานํ
อกุสลานํ ธมฺมานํ สํวราย สมฺปรายิกานํ อกุสลานํ ธมฺมานํ


ปฏิฆาตาย อิเม เทฺว อตฺถวเส ปฏิจฺจ ตถาคเตน สาวกานํ
ติณวตฺถารโก ปญฺญตฺโต เทฺว อตฺถวเส ปฏิจฺจ ตถาคเตน
สาวกานํ ติณวตฺถารโก ปญฺญตฺโต คิหีนํ อนุกมฺปาย ปาปิจฺฉานํ
ปกฺขุปจฺเฉทาย อิเม เทฺว อตฺถวเส ปฏิจฺจ ตถาคเตน สาวกานํ
ติณวตฺถารโก ปญฺญตฺโต เทฺว อตฺถวเส ปฏิจฺจ ตถาคเตน
สาวกานํ ติณวตฺถารโก ปญฺญตฺโต อปฺปสนฺนานํ ปสาทาย
ปสนฺนานํ ภิยฺโยภาวาย อิเม เทฺว อตฺถวเส ปฏิจฺจ ตถาคเตน
สาวกานํ ติณวตฺถารโก ปญฺญตฺโต เทฺว อตฺถวเส ปฏิจฺจ
ตถาคเตน สาวกานํ ติณวตฺถารโก ปญฺญตฺโต สทฺธมฺมฏฺฐิติยา
วินยานุคฺคหาย อิเม เทฺว อตฺถวเส ปฏิจฺจ ตถาคเตน สาวกานํ
ติณวตฺถารโก ปญฺญตฺโตติ
ปญฺญตฺตวคฺโค นิฏฺฐิโต จตุตฺโถ
นว สงฺคหา วตฺถุสงฺคโห วิปตฺติสงฺคโห อาปตฺติสงฺคโห
นิทานสงฺคโห ปุคฺคลสงฺคโห ขนฺธสงฺคโห สมุฏฺฐานสงฺคโห
อธิกรณสงฺคโห สมถสงฺคโห
อธิกรเณ สมุปฺปนฺเน สเจ อุโภ อตฺถปจฺจตฺถิกา
อาคจฺฉนฺติ อุภินฺนมฺปิ วตฺถุํ อาโรจาเปตพฺพํ อุภินฺนมฺปิ วตฺถุํ
อาโรจาเปตฺวา อุภินฺนมฺปิ ปฏิญฺญา โสตพฺพา อุภินฺนมฺปิ ปฏิญฺญํ
สุตฺวา อุโภปิ วตฺตพฺพา อมฺหากํ อิมสฺมึ อธิกรเณ วูปสมิเต




อุโภปิ ตุฏฺฐา ภวิสฺสถาปิ สเจ อาหํสุ อุโภปิ ตุฏฺฐา
ภวิสฺสามาติ สงฺเฆน ตํ อธิกรณํ ปฏิจฺฉิตพฺพํ สเจ อลชฺชุสฺสนฺนา
โหติ ปริสา อุพฺพาหิกาย วูปสเมตพฺพํ สเจ พาลุสฺสนฺนา
โหติ ปริสา วินยธโร ปริเยสิตพฺโพ เยน ธมฺเมน เยน
วินเยน เยน สตฺถุสาสเนน ตํ อธิกรณํ วูปสมฺมติ ตถา ตํ
อธิกรณํ วูปสเมตพฺพํ
วตฺถุํ ชานิตพฺพํ โคตฺตํ ชานิตพฺพํ นามํ ชานิตพฺพํ
อาปตฺติ ชานิตพฺพา เมถุนธมฺโมติ วตฺถุญฺเจว โคตฺตญฺจ
ปาราชิกนฺติ นามญฺเจว อาปตฺติ จ อทินฺนาทานนฺติ วตฺถุญฺเจว
โคตฺตญฺจ ปาราชิกนฺติ นามญฺเจว อาปตฺติ จ มนุสฺสวิคฺคโหติ
วตฺถุญฺเจว โคตฺตญฺจ ปาราชิกนฺติ นามญฺเจว อาปตฺติ จ
อุตฺตริมนุสฺสธมฺโมติ วตฺถุญฺเจว โคตฺตญฺจ ปาราชิกนฺติ
นามญฺเจว อาปตฺติ จ สุกฺกวิสฏฺฐีติ วตฺถุญฺเจว โคตฺตญฺจ
สงฺฆาทิเสโสติ นามญฺเจว อาปตฺติ จ กายสํสคฺโคติ วตฺถุญฺเจว
โคตฺตญฺจ สงฺฆาทิเสโสติ นามญฺเจว อาปตฺติ จ ทุฏฺฐุลฺลวาจาติ
วตฺถุญฺเจว โคตฺตญฺจ สงฺฆาทิเสโสติ นามญฺเจว อาปตฺติ
จ อตฺตกามนฺติ วตฺถุญฺเจว โคตฺตญฺจ สงฺฆาทิเสโสติ
นามญฺเจว อาปตฺติ จ สญฺจริตฺตนฺติ วตฺถุญฺเจว โคตฺตญฺจ
สงฺฆาทิเสโสติ นามญฺเจว อาปตฺติ จ สญฺญาจิกาย กุฏึ
การาปนนฺติ วตฺถุญฺเจว โคตฺตญฺจ สงฺฆาทิเสโสติ นามญฺเจว



อาปตฺติ จ มหลฺลกํ วิหารํ การาปนนฺติ วตฺถุญฺเจว โคตฺตญฺจ
สงฺฆาทิเสโสติ นามญฺเจว อาปตฺติ จ ภิกฺขุํ อมูลเกน ปาราชิเกน
ธมฺเมน อนุทฺธํสนนฺติ วตฺถุญฺเจว โคตฺตญฺจ สงฺฆาทิเสโสติ
นามญฺเจว อาปตฺติ จ ภิกฺขุํ อญฺญภาคิยสฺส อธิกรณสฺส
กิญฺจิ เทสํ เลสมตฺตํ อุปาทาย ปาราชิเกน ธมฺเมน อนุทฺธํสนนฺติ
วตฺถุญฺเจว โคตฺตญฺจ สงฺฆาทิเสโสติ นามญฺเจว อาปตฺติ จ
สงฺฆเภทกสฺส ภิกฺขุโน ยาวตติยํ สมนุภาสนาย นปฺปฏินิสฺสชฺชนนฺติ
วตฺถุญฺเจว โคตฺตญฺจ สงฺฆาทิเสโสติ นามญฺเจว อาปตฺติ จ
เภทกานุวตฺตกานํ ภิกฺขูนํ ยาวตติยํ สมนุภาสนาย นปฺปฏินิสฺสชฺชนนฺติ
วตฺถุญฺเจว โคตฺตญฺจ สงฺฆาทิเสโสติ นามญฺเจว อาปตฺติ จ
ทุพฺพจสฺส ภิกฺขุโน ยาวตติยํ สมนุภาสนาย นปฺปฏินิสฺสชฺชนนฺติ
วตฺถุญฺเจว โคตฺตญฺจ สงฺฆาทิเสโสติ นามญฺเจว อาปตฺติ จ
กุลทูสกสฺส ภิกฺขุโน ยาวตติยํ สมนุภาสนาย นปฺปฏินิสฺสชฺชนนฺติ
วตฺถุญฺเจว โคตฺตญฺจ สงฺฆาทิเสโสติ นามญฺเจว อาปตฺติ จ เป
อนาทริยํ ปฏิจฺจ อุทเก อุจฺจารํ วา ปสฺสาวํ วา เขฬํ วา กรณนฺติ
วตฺถุญฺเจว โคตฺตญฺจ ทุกฺกฏนฺติ นามญฺเจว อาปตฺติ จาติ
นวสงฺคหวคฺโค นิฏฺฐิโต ปญฺจโม



ตสฺสุทฺทานํ
อปโลกนํ ญตฺติ จ ทุติยํ จตุตฺเถน จ
วตฺถุ ญตฺติ อนุสฺสาวนํ สีมาปริสเมว จ
สมฺมุขา ปฏิปุจฺฉา จ ปฏิญฺญา วินยารโห
วตฺถุสงฺฆปุคฺคลญฺจ ญตฺตึ ปจฺฉา ญตฺตึ ฐเป
วตฺถุสงฺฆปุคฺคลญฺจ สาวนํ จ อกาลิกํ
อติขุทฺทา มหนฺตา จ ขณฺฑจฺฉายานิมิตฺตกา
พหินทีสมุทฺเท จ ชาตสฺสเร จ ภินฺทติ
อชฺโฌตฺถรติ สีมาย จตุปญฺจวคฺคิกา
ทสวีสติวคฺคา จ อนาหฏา จ อาหฏา
กมฺมปฺปตฺตา ฉนฺทารหา กมฺมารหา จ ปุคฺคลา
อปโลกนํ ปญฺจฏฺฐานํ ญตฺติ จ นวฐานิกา
ญตฺติทุติยํ สตฺตฏฺฐานํ จตุตฺถา สตฺตฐานิกา
สุฏฺฐุ ผาสุ ทุมฺมงฺกูนํ เปสลา จาปิ อาสวา
เวรวชฺชภยญฺเจว อกุสลญฺจ คีหินํ
ปาปิจฺฉา อปฺปสนฺนานํ ปสนฺนาธมฺมฐปนา
วินยานุคฺคหา เจว ปาติโมกฺขุทฺเทเสน จ






ปาติโมกฺขญฺจ ฐปนา ปวารณญฺจ ฐปนํ
ตชฺชนียานิยสฺสญฺจ ปพฺพาชปฏิสารณี
อุกฺเขปนปริวาสํ มูลํ มานตฺตพฺภานกํ
โอสารณํ นิสฺสารณํ ตเถว อุปสมฺปทา
อปโลกนํ ญตฺติ จ ทุติยญฺจ จตุตฺถกํ
อปฺปญฺญตฺเตนุปญฺญตฺตํ สมฺมุขาวินโย สติ
อมูฬฺหปฏิเยภุยฺย ปาปิยติณวตฺถารกํ
วตฺถุํ วิปตฺติ อาปตฺติ นิทานํ ปุคฺคเลน จ
ขนฺธา เจว สมุฏฺฐานา อธิกรณเมว จ
สมถา สงฺคหา เจว นามา อาปตฺติกา ตถาติ
ปริวาโร นิฏฺฐิโต

ปุพฺพาจริยมคฺคญฺจ ปุจฺฉิตฺวา ว ตหึ ตหึ
ทีปนาโม มหาปญฺโญ สุตธโร วิจกฺขโณ
อิมํ วิตฺถารสงฺเขปํ สชฺฌามคฺเคน มชฺฌิเม
จินฺตยิตฺวา ลิขาเปสิ สิสฺสกานํ สุขาวหํ
ปริวารนฺติ ยํ วุตฺตํ สพฺพํ วตฺถุํ สลกฺขณํ
อตฺถํ อตฺเถน สทฺธมฺเม ธมฺมํ ธมฺเมน ปญฺญตฺเต




สาสนํ ปริวาเรสิ ชมฺพูทีปํว สาคโร
ปริวารํ อชานนฺโต กุโต ธมฺมวินิจฺฉยํ
วิปตฺติ วตฺถุ ปญฺญตฺติ อนุปฺปญฺญตฺติ ปุคฺคโล
เอกโต อุภโต เจว โลกปณฺณตฺติวชฺชโต
ยสฺส ชายติ วิมติ ปริวาเรน ฉิชฺชติ
จกฺกวตฺติ มหาเสเน มิคมชฺเฌว เกสรี
รวิ รํสิปริกิณฺโณ จนฺโท ตารคเณ ยถา
พฺรหฺมา พฺรหฺมปริสาย คณมชฺเฌว นายโก
เอวํ สทฺธมฺมวินโย ปริวาเรน โสภตีติ

