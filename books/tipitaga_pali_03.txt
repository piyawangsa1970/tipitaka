
วินยปิฏเก ภิกฺขุนีวิภงฺโค

นโม ตสฺส ภควโต อรหโต สมฺมาสมฺพุทฺธสฺส
ปฐมปาราชิกํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน สาโฬฺห
มิคารนตฺตา ภิกฺขุนีสงฺฆสฺส วิหารํ กตฺตุกาโม โหติ อถโข สาโฬฺห
มิคารนตฺตา ภิกฺขุนิโย อุปสงฺกมิตฺวา เอตทโวจ อิจฺฉามหํ
อยฺเย ภิกฺขุนีสงฺฆสฺส วิหารํ กาตุํ เทถ เม นวกมฺมิกํ ภิกฺขุนินฺติ
เตน โข ปน สมเยน จตสฺโส ภคินิโย ภิกฺขุนีสุ ปพฺพชิตา
โหนฺติ นนฺทา นนฺทวตี สุนฺทรีนนฺทา ถุลฺลนนฺทาติ ตาสุ สุนฺทรีนนฺทา
ภิกฺขุนี ตรุณปพฺพชิตา อภิรูปา โหติ ทสฺสนียา ปาสาทิกา
ปณฺฑิตา พฺยตฺตา เมธาวินี ทกฺขา อนลสา ตตฺรุปายาย วีมํสาย
สมนฺนาคตา อลํ กาตุํ อลํ สํวิธาตุํ อถโข ภิกฺขุนีสงฺโฆ
สุนฺทรีนนฺทํ ภิกฺขุนึ สมฺมนฺนิตฺวา สาฬฺหสฺส มิคารนตฺตุโน นวกมฺมิกํ อทาสิ
เตน โข ปน สมเยน สุนฺทรีนนฺทา ภิกฺขุนี สาฬฺหสฺส มิคารนตฺตุโน
นิเวสนํ อภิกฺขณํ คจฺฉติ วาสึ เทถ ผรสุํ เทถ กุฐารึ เทถ
กุทฺทาลํ เทถ นิขาทนํ เทถาติ สาโฬฺหปิ มิคารนตฺตา ภิกฺขุนูปสฺสยํ




อภิกฺขณํ คจฺฉติ กตากตํ ชานิตุํ เต อภิณฺหํ ทสฺสเนน
ปฏิพทฺธจิตฺตา อเหสุํ อถโข สาโฬฺห มิคารนตฺตา สุนฺทรีนนฺทํ
ภิกฺขุนึ ทูเสตุํ โอกาสํ อลภมาโน เอตเทว อตฺถาย ภิกฺขุนีสงฺฆสฺส
ภตฺตํ อกาสิ อถโข สาโฬฺห มิคารนตฺตา ภตฺตคฺเค อาสนํ
ปญฺญาเปนฺโต เอตฺตกา ภิกฺขุนิโย อยฺยาย สุนฺทรีนนฺทาย
วุฑฺฒตราติ เอกมนฺตํ อาสนํ ปญฺญาเปสิ เอตฺตกา นวกตราติ เอกมนฺตํ
อาสนํ ปญฺญาเปสิ ปฏิจฺฉนฺเน โอกาเส นิกุฑฺเฑ สุนฺทรีนนฺทาย
ภิกฺขุนิยา อาสนํ ปญฺญาเปสิ ยถา เถรา ภิกฺขุนิโย ชาเนยฺยย
นวกานํ ภิกฺขุนีนํ สนฺติเก นิสินฺนาติ นวกาปิ ภิกฺขุนิโย ชาเนยฺยย
เถรานํ ภิกฺขุนีนํ สนฺติเก นิสินฺนาติ อถโข สาโฬฺห มิคารนตฺตา
ภิกฺขุนีสงฺฆสฺส กาลํ อาโรจาเปสิ กาโล อยฺเย นิฏฺฐิตํ
ภตฺตนฺติ สุนฺทรีนนฺทา ภิกฺขุนี สลฺลกฺเขตฺวา น พหุกโต สาโฬฺห
มิคารนตฺตา ภิกฺขุนีสงฺฆสฺส ภตฺตํ อกาสิ มํ โส ทูเสตุกาโม
สจาหํ คมิสฺสามิ วิสฺสโร เม ภวิสฺสตีติ อนฺเตวาสินึ ภิกฺขุนึ
อาณาเปสิ คจฺฉ เม ปิณฺฑปาตํ นีหร โย จ มํ ปุจฺฉติ
คิลานาติ ปฏิเวเทหีติ เอวํ อยฺเยติ โข สา ภิกฺขุนี สุนฺทรีนนฺทาย
ภิกฺขุนิยา ปจฺจสฺโสสิ เตน โข ปน สมเยน สาโฬฺห มิคารนตฺตา
พหิทฺวารโกฏฺฐเก ฐิโต โหติ สุนฺทรีนนฺทํ ภิกฺขุนึ ปริปุจฺฉนฺโต
กหํ อยฺเย อยฺยา สุนฺทรีนนฺทา กหํ อยฺเย อยฺยา สุนฺทรีนนฺทาติ




เอวํ วุตฺเต สุนฺทรีนนฺทาย ภิกฺขุนิยา อนฺเตวาสินี ภิกฺขุนี สาฬฺหํ
มิคารนตฺตารํ เอตทโวจ คิลานาวุโส ปิณฺฑปาตํ นีหริสฺสามีติ
อถโข สาโฬฺห มิคารนตฺตา ยํปาหํ ภิกฺขุนีสงฺฆสฺส ภตฺตํ
อกาสึ อยฺยาย สุนฺทรีนนฺทาย การณาติ มนุสฺเส อาณาเปตฺวา
ภิกฺขุนีสงฺฆํ ภตฺเตน ปริวิสถาติ วตฺวา เยน ภิกฺขุนูปสฺสโย
เตนุปสงฺกมิ เตน โข ปน สมเยน สุนฺทรีนนฺทา ภิกฺขุนี
พหารามโกฏฺฐเก ฐิตา โหติ สาฬฺหํ มิคารนตฺตารํ ปฏิมาเนนฺตี
อทฺทสา โข สุนฺทรีนนฺทา ภิกฺขุนี สาฬฺหํ มิคารนตฺตารํ ทูรโต ว
อาคจฺฉนฺตํ ทิสฺวาน อุปสฺสยํ ปวิสิตฺวา สสีสํ ปารุปิตฺวา มญฺจเก
นิปชฺชิ อถโข สาโฬฺห มิคารนตฺตา เยน สุนฺทรีนนฺทา
ภิกฺขุนี เตนุปสงฺกมิ อุปสงฺกมิตฺวา สุนฺทรีนนฺทํ ภิกฺขุนึ เอตทโวจ
กินฺเต อยฺเย อผาสุ กิสฺส นิปนฺนาสีติ เอวํ เหตํ อาวุโส
โหติ ยา อนิจฺฉนฺตํ อิจฺฉตีติ กฺยาหนฺตํ อยฺเย น
อิจฺฉิสฺสามิ อปิจาหํ โอกาสํ น ลภามิ ตํ ทูเสตุนฺติ อวสฺสุโต
อวสฺสุตาย สุนฺทรีนนฺทาย ภิกฺขุนิยา กายสํสคฺคํ สมาปชฺชิ เตน
โข ปน สมเยน อญฺญตรา ภิกฺขุนี ชราทุพฺพลา จรณคิลานา
สุนฺทรีนนฺทาย ภิกฺขุนิยา อวิทูเร นิปนฺนา โหติ อทฺทสา โข สา
ภิกฺขุนี สาฬฺหํ มิคารนตฺตารํ อวสฺสุตาย สุนฺทรีนนฺทาย ภิกฺขุนิยา




กายสํสคฺคํ สมาปชฺชนฺตํ ทิสฺวาน อุชฺฌายติ ขียติ วิปาเจติ กถํ
หิ นาม อยฺยา สุนฺทรีนนฺทา อวสฺสุตา อวสฺสุตสฺส ปุริสปุคฺคลสฺส
กายสํสคฺคํ สาทิยิสฺสตีติ อถโข สา ภิกฺขุนี ภิกฺขุนีนํ เอตมตฺถํ
อาโรเจสิ ยา ตา ภิกฺขุนิโย อปฺปิจฺฉา สนฺตุฏฺฐา ลชฺชินิโย
กุกฺกุจฺจิกา สิกฺขากามา ตา อุชฺฌายนฺติ ขียนฺติ วิปาเจนฺติ กถํ
หิ นาม อยฺยา สุนฺทรีนนฺทา อวสฺสุตา อวสฺสุตสฺส ปุริสปุคฺคลสฺส
กายสํสคฺคํ สาทิยิสฺสตีติ อถโข ตา ภิกฺขุนิโย ภิกฺขูนํ เอตมตฺถํ
อาโรเจสุํ เต ภิกฺขู อุชฺฌายนฺติ ขียนฺติ วิปาเจนฺติ กถํ หิ
นาม สุนฺทรีนนฺทา ภิกฺขุนี อวสฺสุตา อวสฺสุตสฺส ปุริสปุคฺคลสฺส
กายสํสคฺคํ สาทิยิสฺสตีติ อถโข เต ภิกฺขู ภควโต เอตมตฺถํ
อาโรเจสุํ อถโข ภควา เอตสฺมึ นิทาเน เอตสฺมึ ปกรเณ
ภิกฺขุสงฺฆํ สนฺนิปาตาเปตฺวา ภิกฺขู ปฏิปุจฺฉิ สจฺจํ กิร ภิกฺขเว
สุนฺทรีนนฺทา ภิกฺขุนี อวสฺสุตา อวสฺสุตสฺส ปุริสปุคฺคลสฺส กายสํสคฺคํ
สาทิยตีติ สจฺจํ ภควาติ วิครหิ พุทฺโธ ภควา อนนุจฺฉวิกํ
ภิกฺขเว สุนฺทรีนนฺทาย ภิกฺขุนิยา อนนุโลมิกํ อปฺปฏิรูปํ อสฺสามณกํ
อกปฺปิยํ อกรณียํ กถํ หิ นาม ภิกฺขเว สุนฺทรีนนฺทา ภิกฺขุนี อวสฺสุตา
อวสฺสุตสฺส ปุริสปุคฺคลสฺส กายสํสคฺคํ สาทิยิสฺสติ เนตํ ภิกฺขเว
อปฺปสนฺนานํ วา ปสาทาย ปสนฺนานํ วา ภิยฺโยภาวาย อถเขฺวตํ



ภิกฺขเว อปฺปสนฺนานญฺเจว อปฺปสาทาย ปสนฺนานญฺจ เอกจฺจานํ
อญฺญถตฺตายาติ อถโข ภควา สุนฺทรีนนฺทํ ภิกฺขุนึ อเนกปริยาเยน
วิครหิตฺวา ทุพฺภรตาย ทุปฺโปสตาย มหิจฺฉตาย อสนฺตุฏฺฐตาย
สงฺคณิกาย โกสชฺชสฺส อวณฺณํ ภาสิตฺวา อเนกปริยาเยน สุภรตาย
สุโปสตาย อปฺปิจฺฉสฺส สนฺตุฏฺฐสฺส สลฺเลขสฺส ธูตสฺส ปาสาทิกสฺส
อปจยสฺส วิริยารมฺภสฺส วณฺณํ ภาสิตฺวา ภิกฺขูนํ ตทนุจฺฉวิกํ
ตทนุโลมิกํ ธมฺมึ กถํ กตฺวา ภิกฺขู อามนฺเตสิ เตนหิ ภิกฺขเว
ภิกฺขุนีนํ สิกฺขาปทํ ปญฺญาเปสฺสามิ ทส อตฺถวเส ปฏิจฺจ สงฺฆสุฏฺฐุตาย
สงฺฆผาสุตาย ทุมฺมงฺกูนํ ภิกฺขุนีนํ นิคฺคหาย เปสลานํ
ภิกฺขุนีนํ ผาสุวิหาราย ทิฏฺฐธมฺมิกานํ อาสวานํ สํวราย สมฺปรายิกานํ
อาสวานํ ปฏิฆาตาย อปฺปสนฺนานํ ปสาทาย ปสนฺนานํ
ภิยฺโยภาวาย สทฺธมฺมฏฺฐิติยา วินยานุคฺคหาย เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
อวสฺสุตา อวสฺสุตสฺส ปุริสปุคฺคลสฺส อธกฺขกํ อุพฺภชานุมณฺฑลํ
อามสนํ วา ปรามสนํ วา คหณํ วา ฉุปนํ วา ปฏิปีฬนํ วา
สาทิเยยฺย อยมฺปิ ปาราชิกา โหติ อสํวาสา อุพฺภชานุมณฺฑลิกาติ
ยา ปนาติ ยา ยาทิสา ยถายุตฺตา ยถาชจฺจา ยถานามา
ยถาโคตฺตา ยถาสีลา ยถาวิหารินี ยถาโคจรา เถรา วา นวา วา
มชฺฌิมา วา เอสา วุจฺจติ ยา ปนาติ ภิกฺขุนีติ ภิกฺขกาติ



ภิกฺขุนี ภิกฺขาจริยํ อชฺฌุปคตาติ ภิกฺขุนี ภินฺนปฏธราติ ภิกฺขุนี
สมญฺญาย ภิกฺขุนี ปฏิญฺญาย ภิกฺขุนี เอหิ ภิกฺขุนีติ ภิกฺขุนี
ตีหิ สรณคมเนหิ อุปสมฺปนฺนาติ ภิกฺขุนี ภทฺราติ ภิกฺขุนี สาราติ
ภิกฺขุนี เสกฺขาติ ภิกฺขุนี อเสกฺขาติ ภิกฺขุนี สมคฺเคน
อุภโตสงฺเฆน ญตฺติจตุตฺเถน กมฺเมน อกุปฺเปน ฐานารเหน อุปสมฺปนฺนาติ
ภิกฺขุนี ตตฺร ยายํ ภิกฺขุนี สมคฺเคน อุภโตสงฺเฆน
ญตฺติจตุตฺเถน กมฺเมน อกุปฺเปน ฐานารเหน อุปสมฺปนฺนา อยํ
อิมสฺมึ อตฺเถ อธิปฺเปตา ภิกฺขุนีติ อวสฺสุตา นาม สารตฺตา
อเปกฺขวตี ปฏิพทฺธจิตฺตา อวสฺสุโต นาม สารตฺโต อเปกฺขวา
ปฏิพทฺธจิตฺโต ปุริสปุคฺคโล นาม มนุสฺสปุริโส น ยกฺโข น เปโต
น ติรจฺฉานคโต วิญฺญู ปฏิพโล กายสํสคฺคํ สมาปชฺชิตุํ
อธกฺขกนฺติ เหฏฺฐกฺขกํ อุพฺภชานุมณฺฑลนฺติ อุปริชานุมณฺฑลํ
อามสนํ นาม อามฏฺฐมตฺตํ ปรามสนํ นาม อิโต จิโต จ
สญฺโจปนํ คหณํ นาม คหิตมตฺตํ ฉุปนํ นาม ผุฏฺฐมตฺตํ
ปฏิปีฬนํ วา สาทิเยยฺยาติ องฺคํ คเหตฺวา นิปีฬนํ สาทิยติ
อยมฺปีติ ปุริมาโย อุปาทาย วุจฺจติ ปาราชิกา โหตีติ เสยฺยถาปิ
นาม ปุริโส สีสจฺฉินฺโน อภพฺโพ เตน สรีรพนฺธเนน ชีวิตุํ เอวเมว
ภิกฺขุนี อวสฺสุตา อวสฺสุตสฺส ปุริสปุคฺคลสฺส อธกฺขกํ




อุพฺภชานุมณฺฑลํ อามสนํ วา ปรามสนํ วา คหณํ วา ฉุปนํ วา ปฏิปีฬนํ วา
สาทิยนฺตี อสฺสมณี โหติ อสกฺยธีตา เตน วุจฺจติ ปาราชิกา
โหตีติ อสํวาสาติ สํวาโส นาม เอกกมฺมํ เอกุทฺเทโส สมสิกฺขาตา
เอโส สํวาโส นาม โส ตาย สทฺธึ นตฺถิ เตน วุจฺจติ
อสํวาสาติ
อุภโต อวสฺสุเต อธกฺขกํ อุพฺภชานุมณฺฑลํ กาเยน กายํ
อามสติ อาปตฺติ ปาราชิกสฺส กาเยน กายปฏิพทฺธํ อามสติ
อาปตฺติ ถุลฺลจฺจยสฺส กายปฏิพทฺเธน กายํ อามสติ อาปตฺติ
ถุลฺลจฺจยสฺส กายปฏิพทฺเธน กายปฏิพทฺธํ อามสติ อาปตฺติ
ทุกฺกฏสฺส นิสฺสคฺคิเยน กายํ อามสติ อาปตฺติ ทุกฺกฏสฺส
นิสฺสคฺคิเยน กายปฏิพทฺธํ อามสติ อาปตฺติ ทุกฺกฏสฺส นิสฺสคฺคิเยน
นิสฺสคฺคิยํ อามสติ อาปตฺติ ทุกฺกฏสฺส
อุพฺภกฺขกํ อโธชานุมณฺฑลํ กาเยน กายํ อามสติ อาปตฺติ
ถุลฺลจฺจยสฺส กาเยน กายปฏิพทฺธํ อามสติ อาปตฺติ
ทุกฺกฏสฺส กายปฏิพทฺเธน กายํ อามสติ อาปตฺติ ทุกฺกฏสฺส
กายปฏิพทฺเธน กายปฏิพทฺธํ อามสติ อาปตฺติ ทุกฺกฏสฺส
นิสฺสคฺคิเยน กายํ อามสติ อาปตฺติ ทุกฺกฏสฺส นิสฺสคฺคิเยน
กายปฏิพทฺธํ อามสติ อาปตฺติ ทุกฺกฏสฺส นิสฺสคฺคิเยน นิสฺสคฺคิยํ
อามสติ อาปตฺติ ทุกฺกฏสฺส
เอกโต อวสฺสุเต อธกฺขกํ อุพฺภชานุมณฺฑลํ กาเยน กายํ



อามสติ อาปตฺติ ถุลฺลจฺจยสฺส กาเยน กายปฏิพทฺธํ อามสติ
อาปตฺติ ทุกฺกฏสฺส กายปฏิพทฺเธน กายํ อามสติ อาปตฺติ
ทุกฺกฏสฺส กายปฏิพทฺเธน กายปฏิพทฺธํ อามสติ อาปตฺติ
ทุกฺกฏสฺส นิสฺสคฺคิเยน กายํ อามสติ อาปตฺติ ทุกฺกฏสฺส
นิสฺสคฺคิเยน กายปฏิพทฺธํ อามสติ อาปตฺติ ทุกฺกฏสฺส
นิสฺสคฺคิเยน นิสฺสคฺคิยํ อามสติ อาปตฺติ ทุกฺกฏสฺส
อุพฺภกฺขกํ อโธชานุมณฺฑลํ กาเยน กายํ อามสติ
อาปตฺติ ทุกฺกฏสฺส กาเยน กายปฏิพทฺธํ อามสติ อาปตฺติ
ทุกฺกฏสฺส กายปฏิพทฺเธน กายํ อามสติ อาปตฺติ ทุกฺกฏสฺส
กายปฏิพทฺเธน กายปฏิพทฺธํ อามสติ อาปตฺติ ทุกฺกฏสฺส
นิสฺสคฺคิเยน กายํ อามสติ อาปตฺติ ทุกฺกฏสฺส นิสฺสคฺคิเยน
กายปฏิพทฺธํ อามสติ อาปตฺติ ทุกฺกฏสฺส นิสฺสคฺคิเยน
นิสฺสคฺคิยํ อามสติ อาปตฺติ ทุกฺกฏสฺส
อุภโต อวสฺสุเต ยกฺขสฺส วา เปตสฺส วา ปณฺฑกสฺส วา
ติรจฺฉานคตมนุสฺสวิคฺคหสฺส วา อธกฺขกํ อุพฺภชานุมณฺฑลํ กาเยน
กายํ อามสติ อาปตฺติ ถุลฺลจฺจยสฺส กาเยน กายปฏิพทฺธํ
อามสติ อาปตฺติ ทุกฺกฏสฺส กายปฏิพทฺเธน กายํ อามสติ
อาปตฺติ ทุกฺกฏสฺส กายปฏิพทฺเธน กายปฏิพทฺธํ อามสติ
อาปตฺติ ทุกฺกฏสฺส นิสฺสคฺคิเยน กายํ อามสติ อาปตฺติ
ทุกฺกฏสฺส นิสฺสคฺคิเยน กายปฏิพทฺธํ อามสติ อาปตฺติ ทุกฺกฏสฺส


นิสฺสคฺคิเยน นิสฺสคฺคิยํ อามสติ อาปตฺติ ทุกฺกฏสฺส
อุพฺภกฺขกํ อโธชานุมณฺฑลํ กาเยน กายํ อามสติ อาปตฺติ
ทุกฺกฏสฺส กาเยน กายปฏิพทฺธํ อามสติ อาปตฺติ ทุกฺกฏสฺส
กายปฏิพทฺเธน กายํ อามสติ อาปตฺติ ทุกฺกฏสฺส กายปฏิพทฺเธน
กายปฏิพทฺธํ อามสติ อาปตฺติ ทุกฺกฏสฺส นิสฺสคฺคิเยน กายํ
อามสติ อาปตฺติ ทุกฺกฏสฺส นิสฺสคฺคิเยน กายปฏิพทฺธํ อามสติ
อาปตฺติ ทุกฺกฏสฺส นิสฺสคฺคิเยน นิสฺสคฺคิยํ อามสติ อาปตฺติ
ทุกฺกฏสฺส
เอกโต อวสฺสุเต อธกฺขกํ อุพฺภชานุมณฺฑลํ กาเยน กายํ
อามสติ อาปตฺติ ทุกฺกฏสฺส กาเยน กายปฏิพทฺธํ อามสติ
อาปตฺติ ทุกฺกฏสฺส กายปฏิพทฺเธน กายํ อามสติ อาปตฺติ
ทุกฺกฏสฺส กายปฏิพทฺเธน กายปฏิพทฺธํ อามสติ อาปตฺติ
ทุกฺกฏสฺส นิสฺสคฺคิเยน กายํ อามสติ อาปตฺติ ทุกฺกฏสฺส
นิสฺสคฺคิเยน กายปฏิพทฺธํ อามสติ อาปตฺติ ทุกฺกฏสฺส
นิสฺสคฺคิเยน นิสฺสคฺคิยํ อามสติ อาปตฺติ ทุกฺกฏสฺส
อุพฺภกฺขกํ อโธชานุมณฺฑลํ กาเยน กายํ อามสติ
อาปตฺติ ทุกฺกฏสฺส กาเยน กายปฏิพทฺธํ อามสติ อาปตฺติ
ทุกฺกฏสฺส กายปฏิพทฺเธน กายํ อามสติ อาปตฺติ ทุกฺกฏสฺส
กายปฏิพทฺเธน กายปฏิพทฺธํ อามสติ อาปตฺติ ทุกฺกฏสฺส
นิสฺสคฺคิเยน กายํ อามสติ อาปตฺติ ทุกฺกฏสฺส นิสฺสคฺคิเยน


กายปฏิพทฺธํ อามสติ อาปตฺติ ทุกฺกฏสฺส นิสฺสคฺคิเยน นิสฺสคฺคิยํ
อามสติ อาปตฺติ ทุกฺกฏสฺส
อนาปตฺติ อสญฺจิจฺจ อสติยา อชานนฺติยา อสาทิยนฺติยา
อุมฺมตฺติกาย ขิตฺตจิตฺตาย เวทนฏฺฏาย อาทิกมฺมิกายาติ
ปฐมปาราชิกํ นิฏฺฐิตํ



ทุติยปาราชิกํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน สุนฺทรีนนฺทา
ภิกฺขุนี สาเฬฺหน มิคารนตฺตุนา คพฺภินี โหติ ยาว คพฺโภ ตรุโณ
อโหสิ ตาว ฉาเทสิ ปริปกฺเก คพฺเภ วิพฺภมิตฺวา วิชายิ ภิกฺขุนิโย
ถุลฺลนนฺทํ ภิกฺขุนึ เอตทโวจุํ สุนฺทรีนนฺทา โข อยฺเย อจิรวิพฺภนฺตา
วิชาตา กจฺจิ โน สา ภิกฺขุนีเยว สมานา คพฺภินีติ
เอวํ อยฺเยติ กิสฺส ปน ตฺวํ อยฺเย ชานํ ปาราชิกํ ธมฺมํ
อชฺฌาปนฺนํ ภิกฺขุนึ เนว อตฺตนา ปฏิโจเทสิ น คณสฺส อาโรเจสีติ
โย เอติสฺสา อวณฺโณ มเยฺหโส อวณฺโณ ยา เอติสฺสา
อกิตฺติ มเยฺหสา อกิตฺติ โย เอติสฺสา อยโส มเยฺหโส
อยโส โย เอติสฺสา อลาโภ มเยฺหโส อลาโภ กฺยาหํ อยฺเย
อตฺตโน อวณฺณํ อตฺตโน อกิตฺตึ อตฺตโน อยสํ อตฺตโน อลาภํ
ปเรสํ อาโรเจสฺสามีติ ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม อยฺยา ถุลฺลนนฺทา
ชานํ ปาราชิกํ ธมฺมํ อชฺฌาปนฺนํ ภิกฺขุนึ เนว อตฺตนา
ปฏิโจเทสฺสติ น คณสฺส อาโรเจสฺสตีติ อถโข ตา ภิกฺขุนิโย
ภิกฺขูนํ เอตมตฺถํ อาโรเจสุํ ภิกฺขู ภควโต เอตมตฺถํ อาโรเจสุํ
อถโข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ


สนฺนิปาตาเปตฺวา ธมฺมึ กถํ กตฺวา ภิกฺขู ปฏิปุจฺฉิ สจฺจํ กิร ภิกฺขเว
ถุลฺลนนฺทา ภิกฺขุนี ชานํ ปาราชิกํ ธมฺมํ อชฺฌาปนฺนํ ภิกฺขุนึ เนว
อตฺตนา ปฏิโจเทติ น คณสฺส อาโรเจตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา ภิกฺขุนี
ชานํ ปาราชิกํ ธมฺมํ อชฺฌาปนฺนํ ภิกฺขุนึ เนว อตฺตนา
ปฏิโจเทสฺสติ น คณสฺส อาโรเจสฺสติ เนตํ ภิกฺขเว อปฺปสนฺนานํ วา
ปสาทาย ปสนฺนานํ วา ภิยฺโยภาวาย อถเขฺวตํ ภิกฺขเว
อปฺปสนฺนานญฺเจว อปฺปสาทาย ปสนฺนานญฺจ เอกจฺจานํ อญฺญถตฺตายาติ
เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี ชานํ ปาราชิกํ ธมฺมํ อชฺฌาปนฺนํ
ภิกฺขุนึ เนว อตฺตนา ปฏิโจเทยฺย น คณสฺส อาโรเจยฺย ยทา
จ สา ฐิตา วา อสฺส จุตา วา นาสิตา วา อวสฏา วา สา
ปจฺฉา เอวํ วเทยฺย ปุพฺเพ วาหํ อยฺเย สญฺญาสึ เอตํ ภิกฺขุนึ
เอวรูปา จ เอวรูปา จ สา ภคินีติ โน จ โข อตฺตนา
ปฏิโจเทสฺสํ น คณสฺส อาโรเจสฺสนฺติ อยมฺปิ ปาราชิกา
โหติ อสํวาสา วชฺชปฏิจฺฉาทิกาติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ชานาติ นาม สามํ วา ชานาติ




อญฺเญ วา ตสฺสา อาโรเจนฺติ สา วา อาโรเจติ ปาราชิกํ ธมฺมํ
อชฺฌาปนฺนนฺติ อฏฺฐนฺนํ ปาราชิกานํ อญฺญตรํ ปาราชิกํ อชฺฌาปนฺนํ
เนว อตฺตนา ปฏิโจเทยฺยาติ น สยํ โจเทยฺย น คณสฺส
อาโรเจยฺยาติ น อญฺญาสํ ภิกฺขุนีนํ อาโรเจยฺย
ยทา จ สา ฐิตา วา อสฺสาติ ฐิตา นาม สลิงฺเค
ฐิตา วุจฺจติ จุตา นาม กาลกตา วุจฺจติ นาสิตา นาม
สยํ วา วิพฺภนฺตา โหติ อญฺเญหิ วา นาสิตา อวสฏา นาม
ติตฺถายตนํ สงฺกนฺตา วุจฺจติ
สา ปจฺฉา เอวํ วเทยฺย ปุพฺเพ วาหํ อยฺเย อญฺญาสึ
เอตํ ภิกฺขุนึ เอวรูปา จ เอวรูปา จ สา ภคินีติ โน จ โข
อตฺตนา ปฏิโจเทสฺสนฺติ น สยํ โจเทสฺสํ น คณสฺส อาโรเจสฺสนฺติ
น อญฺญาสํ ภิกฺขุนีนํ อาโรเจสฺสํ
อยมฺปีติ ปุริมาโย อุปาทาย วุจฺจติ ปาราชิกา โหตีติ
เสยฺยถาปิ นาม ปณฺฑุปลาโส พนฺธนา ปมุตฺโต อภพฺโพ
หริตตฺตาย เอวเมว ภิกฺขุนี ชานํ ปาราชิกํ ธมฺมํ อชฺฌาปนฺนํ
ภิกฺขุนึ เนว อตฺตนา ปฏิโจเทสฺสามิ น คณสฺส อาโรเจสฺสามีติ
ธุรํ นิกฺขิตฺตมตฺเต อสฺสมณี โหติ อสกฺยธีตา เตน วุจฺจติ





ปาราชิกา โหตีติ อสํวาสาติ สํวาโส นาม เอกกมฺมํ เอกุทฺเทโส
สมสิกฺขาตา เอโส สํวาโส นาม โส ตาย สทฺธึ นตฺถิ เตน
วุจฺจติ อสํวาสาติ
อนาปตฺติ สงฺฆสฺส ภณฺฑนํ วา กลโห วา วิคฺคโห วา
วิวาโท วา ภวิสฺสตีติ นาโรเจติ สงฺฆเภโท วา สงฺฆราชิ วา
ภวิสฺสตีติ นาโรเจติ อยํ กกฺขลา ผรุสา ชีวิตนฺตรายํ วา
พฺรหฺมจริยนฺตรายํ วา กริสฺสตีติ นาโรเจติ อญฺญา ปฏิรูปา
ภิกฺขุนิโย อปสฺสนฺตี นาโรเจติ น ฉาเทตุกามา นาโรเจติ
ปญฺญายิสฺสติ สเกน กมฺเมนาติ นาโรเจติ อุมฺมตฺติกาย
อาทิกมฺมิกายาติ
ทุติยปาราชิกํ นิฏฺฐิตํ



ตติยปาราชิกํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา ภิกฺขุนี
สมคฺเคน สงฺเฆน อุกฺขิตฺตํ อริฏฺฐํ ภิกฺขุํ คนฺธพาธิปุพฺพํ อนุวตฺตติ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม อยฺยา ถุลฺลนนฺทา สมคฺเคน สงฺเฆน
อุกฺขิตฺตํ อริฏฺฐํ ภิกฺขุํ คนฺธพาธิปุพฺพํ อนุวตฺติสฺสตีติ เป
สจฺจํ กิร ภิกฺขเว ถุลฺลนนฺทา ภิกฺขุนี สมคฺเคน สงฺเฆน อุกฺขิตฺตํ
อริฏฺฐํ คนฺธพาธิปุพฺพํ อนุวตฺตตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ถุลฺลนนฺทา ภิกฺขุนี สมคฺเคน
สงฺเฆน อุกฺขิตฺตํ อริฏฺฐํ คนฺธพาธิปุพฺพํ อนุวตฺติสฺสติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว
ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี สมคฺเคน
สงฺเฆน อุกฺขิตฺตํ ภิกฺขุํ ธมฺเมน วินเยน สตฺถุสาสเนน อนาทรํ
อปฺปฏิการํ อกตสหายํ ตมนุวตฺเตยฺย สา ภิกฺขุนี ภิกฺขุนีหิ
เอวมสฺส วจนียา เอโส โข อยฺเย ภิกฺขุ สมคฺเคน สงฺเฆน
อุกฺขิตฺโต ธมฺเมน วินเยน สตฺถุสาสเนน อนาทโร อปฺปฏิกาโร
อกตสหาโย มายฺเย เอตํ ภิกฺขุํ อนุวตฺตีติ เอวญฺจ สา ภิกฺขุนี
ภิกฺขุนีหิ วุจฺจมานา ตเถว ปคฺคเณฺหยฺย สา ภิกฺขุนี ภิกฺขุนีหิ



ยาวตติยํ สมนุภาสิตพฺพา ตสฺส ปฏินิสฺสคฺคาย ยาวตติยญฺเจ
สมนุภาสิยมานา ตํ ปฏินิสฺสชฺเชยฺย อิจฺเจตํ กุสลํ โน เจ
ปฏินิสฺสชฺเชยฺย อยมฺปิ ปาราชิกา โหติ อสํวาสา อุกฺขิตฺตานุวตฺติกาติ
ยา ปนาติ ยา ยาทิสา เป อยํ อิมสฺมึ อตฺเถ
อธิปฺเปตา ภิกฺขุนีติ สมคฺโค นาม สงฺโฆ สมานสํวาสโก สมานสีมายํ
ฐิโต อุกฺขิตฺโต นาม อาปตฺติยา อทสฺสเน วา อปฺปฏิกมฺเม
วา อปฺปฏินิสฺสคฺเค วา อุกฺขิตฺโต ธมฺเมน วินเยนาติ
เยน ธมฺเมน เยน วินเยน สตฺถุสาสเนนาติ ชินสาสเนน พุทฺธสาสเนน
อนาทโร นาม สงฺฆํ วา ปุคฺคลํ วา กมฺมํ วา นาทิยติ
อปฺปฏิกาโร นาม อุกฺขิตฺโต อโนสาริโต อกตสหาโย นาม
สมานสํวาสกา ภิกฺขู วุจฺจนฺติ สหายา โส เตหิ สทฺธึ นตฺถิ
เตน วุจฺจติ อกตสหาโยติ ตมนุวตฺเตยฺยาติ ยํทิฏฺฐิโก โส
โหติ ยํขนฺติโก ยํรุจิโก สาปิ ตํทิฏฺฐิกา โหติ ตํขนฺติกา ตํรุจิกา
สา ภิกฺขุนีติ ยา สา อุกฺขิตฺตานุวตฺติกา ภิกฺขุนี ภิกฺขุนีหีติ
อญฺญาหิ ภิกฺขุนีหิ ยา ปสฺสนฺติ ยา สุณนฺติ ตาหิ วตฺตพฺพา
เอโส โข อยฺเย ภิกฺขุ สมคฺเคน สงฺเฆน อุกฺขิตฺโต ธมฺเมน วินเยน
สตฺถุสาสเนน อนาทโร อปฺปฏิกาโร อกตสหาโย มายฺเย เอตํ




ภิกฺขุํ อนุวตฺตีติ ทุติยมฺปิ วตฺตพฺพา ตติยมฺปิ วตฺตพฺพา สเจ
ปฏินิสฺสชฺชติ อิจฺเจตํ กุสลํ โน เจ ปฏินิสฺสชฺชติ อาปตฺติ
ทุกฺกฏสฺส สุตฺวา น วทนฺติ อาปตฺติ ทุกฺกฏสฺส สา ภิกฺขุนี
สงฺฆมชฺฌํปิ อากฑฺฒิตฺวา วตฺตพฺพา เอโส โข อยฺเย ภิกฺขุ
สมคฺเคน สงฺเฆน อุกฺขิตฺโต ธมฺเมน วินเยน สตฺถุสาสเนน อนาทโร
อปฺปฏิกาโร อกตสหาโย มายฺเย เอตํ ภิกฺขุํ อนุวตฺตีติ ทุติยมฺปิ
วตฺตพฺพา ตติยมฺปิ วตฺตพฺพา สเจ ปฏินิสฺสชฺชติ อิจฺเจตํ กุสลํ
โน เจ ปฏินิสฺสชฺชติ อาปตฺติ ทุกฺกฏสฺส
สา ภิกฺขุนี สมนุภาสิตพฺพา เอวญฺจ ปน ภิกฺขเว
สมนุภาสิตพฺพา พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ
สุณาตุ เม อยฺเย สงฺโฆ อยํ อิตฺถนฺนามา ภิกฺขุนี สมคฺเคน สงฺเฆน
อุกฺขิตฺตํ ภิกฺขุํ ธมฺเมน วินเยน สตฺถุสาสเนน อนาทรํ อปฺปฏิการํ
อกตสหายํ ตมนุวตฺตติ สา ตํ วตฺถุํ นปฺปฏินิสฺสชฺชติ ยทิ สงฺฆสฺส
ปตฺตกสฺลํ สงฺโฆ อิตฺถนฺนามํ ภิกฺขุนึ สมนุภาเสยฺย ตสฺส วตฺถุสฺส
ปฏินิสฺสคฺคาย เอสา ญตฺติ สุณาตุ เม อยฺเย สงฺโฆ อยํ
อิตฺถนฺนามา ภิกฺขุนี สมคฺเคน สงฺเฆน อุกฺขิตฺตํ ภิกฺขุํ ธมฺเมน วินเยน
สตฺถุสาสเนน อนาทรํ อปฺปฏิการํ อกตสหายํ ตมนุวตฺตติ สา ตํ
วตฺถุํ นปฺปฏินิสฺสชฺชติ สงฺโฆ อิตฺถนฺนามํ ภิกฺขุนึ สมนุภาสติ ตสฺส
วตฺถุสฺส ปฏินิสฺสคฺคาย ยสฺสา อยฺยาย ขมติ อิตฺถนฺนามาย
ภิกฺขุนิยา สมนุภาสนา ตสฺส วตฺถุสฺส ปฏินิสฺสคฺคาย สา ตุณฺหสฺส


ยสฺสา นกฺขมติ สา ภาเสยฺย ทุติยมฺปิ เอตมตฺถํ วทามิ
เป ตติยมฺปิ เอตมตฺถํ วทามิ เป สมนุภฏฺฐา สงฺเฆน
อิตฺถนฺนามา ภิกฺขุนี ตสฺส วตฺถุสฺส ปฏินิสฺสคฺคาย ขมติ สงฺฆสฺส
ตสฺมา ตุณฺหี เอวเมตํ ธารยามีติ
ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
กมฺมวาจาปริโยสาเน อาปตฺติ ปาราชิกสฺส
อยมฺปีติ ปุริมาโย อุปาทาย วุจฺจติ ปาราชิกา โหตีติ
เสยฺยถาปิ นาม ปุถุสิลา เทฺวธา ภินฺนา อปฺปฏิสนฺธิกา โหติ
เอวเมว ภิกฺขุนี ยาวตติยํ สมนุภาสิยมานา อปฺปฏินิสฺสชฺชนฺตี
อสฺสมณี โหติ อสกฺยธีตา เตน วุจฺจติ ปาราชิกา โหตีติ
อสํวาสาติ สํวาโส นาม เอกกมฺมํ เอกุทฺเทโส สมสิกฺขาตา เอโส
สํวาโส นาม โส ตาย สทฺธึ นตฺถิ เตน วุจฺจติ อสํวาสาติ
ธมฺมกมฺเม ธมฺมกมฺมสญฺญา นปฺปฏินิสฺสชฺชติ อาปตฺติ
ปาราชิกสฺส ธมฺมกมฺเม เวมติกา นปฺปฏินิสฺสชฺชติ อาปตฺติ
ปาราชิกสฺส ธมฺมกมฺเม อธมฺมกมฺมสญฺญา นปฺปฏินิสฺสชฺชติ
อาปตฺติ ปาราชิกสฺส อธมฺมกมฺเม ธมฺมกมฺมสญฺญา อาปตฺติ
ทุกฺกฏสฺส อธมฺมกมฺเม เวมติกา อาปตฺติ ทุกฺกฏสฺส อธมฺมกมฺเม
อธมฺมกมฺมสญฺญา อาปตฺติ ทุกฺกฏสฺส
อนาปตฺติ อสมนุภาสนฺติยา ปฏินิสฺสชฺชนฺติยา อุมฺมตฺติกาย
อาทิกมฺมิกายาติ
ตติยปาราชิกํ นิฏฺฐิตํ


จตุตฺถปาราชิกํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย อวสฺสุตสฺส ปุริสปุคฺคลสฺส หตฺถคหณํปิ สาทิยนฺติ
สงฺฆาฏิกณฺณคหณํปิ สาทิยนฺติ สนฺติฏฺฐนฺติปิ สลฺลปนฺติปิ สงฺเกตํปิ
คจฺฉนฺติ ปุริสสฺสปิ อพฺภาคมนํ สาทิยนฺติ ฉนฺนํปิ อนุปวิสนฺติ กายํปิ
ตทตฺถาย อุปสํหรนฺติ เอตสฺส อสทฺธมฺมสฺส ปฏิเสวนตฺถาย
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม ฉพฺพคฺคิยา ภิกฺขุนิโย อวสฺสุตา อวสฺสุตสฺส
ปุริสปุคฺคลสฺส หตฺถคหณํปิ สาทิยิสฺสนฺติ สงฺฆาฏิกณฺณคหณํปิ
สาทิยิสฺสนฺติ สนฺติฏฺฐิสฺสนฺติปิ สลฺลปิสฺสนฺติปิ สงฺเกตํปิ คจฺฉิสฺสนฺติ
ปุริสสฺสปิ อพฺภาคมนํ สาทิยิสฺสนฺติ ฉนฺนํปิ อนุปวิสิสฺสนฺติ กายํปิ
ตทตฺถาย อุปสํหริสฺสนฺติ เอตสฺส อสทฺธมฺมสฺส ปฏิเสวนตฺถายาติ
เป สจฺจํ กิร ภิกฺขเว ฉพฺพคฺคิยา ภิกฺขุนิโย อวสฺสุตา
อวสฺสุตสฺส ปุริสปุคฺคลสฺส หตฺถคหณํปิ สาทิยนฺติ สงฺฆาฏิกณฺณคหณํปิ
สาทิยนฺติ สนฺติฏฺฐนฺติปิ สลฺลปนฺติปิ สงฺเกตํปิ คจฺฉนฺติ ปุริสสฺสปิ
อพฺภาคมนํ สาทิยนฺติ ฉนฺนํปิ อนุปวิสนฺติ กายํปิ ตทตฺถาย
อุปสํหรนฺติ เอตสฺส อสทฺธมฺมสฺส ปฏิเสวนตฺถายาติ สจฺจํ ภควาติ



วิครหิ พุทฺโธ ภควา กถํ หิ นาม ภิกฺขเว ฉพฺพคฺคิยา ภิกฺขุนิโย
อวสฺสุตา อวสฺสุตสฺส ปุริสปุคฺคลสฺส หตฺถคหณํปิ สาทิยิสฺสนฺติ
สงฺฆาฏิกณฺณคหณํปิ สาทิยิสฺสนฺติ สนฺติฏฺฐิสฺสนฺติปิ สลฺลปิสฺสนฺติปิ
สงฺเกตํปิ คจฺฉนฺติ ปุริสสฺสปิ อพฺภาคมนํ สาทิยิสฺสนฺติ ฉนฺนํปิ
อนุปวิสิสฺสนฺติ กายํปิ ตทตฺถาย อุปสํหริสฺสนฺติ เอตสฺส อสทฺธมฺมสฺส
ปฏิเสวนตฺถาย เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา
ปน ภิกฺขุนี อวสฺสุตา อวสฺสุตสฺส ปุริสปุคฺคลสฺส หตฺถคหณํ วา
สาทิเยยฺย สงฺฆาฏิกณฺณคหณํ วา สาทิเยยฺย สนฺติฏฺเฐยฺย วา
สลฺลเปยฺย วา สงฺเกตํ วา คจฺเฉยฺย ปุริสสฺส วา อพฺภาคมนํ
สาทิเยยฺย ฉนฺนํ วา อนุปวิเสยฺย กายํ วา ตทตฺถาย อุปสํหเรยฺย
เอตสฺส อสทฺธมฺมสฺส ปฏิเสวนตฺถาย อยมฺปิ ปาราชิกา โหติ
อสํวาสา อฏฺฐวตฺถุกาติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อวสฺสุตา นาม สารตฺตา
อเปกฺขวตี ปฏิพทฺธจิตฺตา อวสฺสุโต นาม สารตฺโต อเปกฺขวา
ปฏิพทฺธจิตฺโต ปุริสปุคฺคโล นาม มนุสฺสปุริโส น ยกฺโข น
เปโต น ติรจฺฉานคโต วิญฺญู ปฏิพโล กายสํสคฺคํ สมาปชฺชิตุํ



หตฺถคหณํ วา สาทิเยยฺยาติ หตฺโถ นาม กปฺปุรํ อุปาทาย ยาว
อคฺคนขา เอตสฺส อสทฺธมฺมสฺส ปฏิเสวนตฺถาย อุพฺภกฺขกํ
อโธชานุมณฺฑลํ คหณํ สาทิยติ อาปตฺติ ถุลฺลจฺจยสฺส สงฺฆาฏิกณฺณคหณํ
วา สาทิเยยฺยาติ เอตสฺส อสทฺธมฺมสฺส ปฏิเสวนตฺถาย
นิวตฺถํ วา ปารุตํ วา คหณํ สาทิยติ อาปตฺติ ถุลฺลจฺจยสฺส
สนฺติฏฺเฐยฺย วาติ เอตสฺส อสทฺธมฺมสฺส ปฏิเสวนตฺถาย
ปุริสสฺส หตฺถปาเส ติฏฺฐติ อาปตฺติ ถุลฺลจฺจยสฺส สลฺลเปยฺย
วาติ เอตสฺส อสทฺธมฺมสฺส ปฏิเสวนตฺถาย ปุริสสฺส หตฺถปาเส
ฐิตา สลฺลปติ อาปตฺติ ถุลฺลจฺจยสฺส สงฺเกตํ วา คจฺเฉยฺยาติ
เอตสฺส อสทฺธมฺมสฺส ปฏิเสวนตฺถาย ปุริเสน อิตฺถนฺนามํ โอกาสํ
อาคจฺฉาติ วุตฺตา คจฺฉติ ปเท ปเท อาปตฺติ ทุกฺกฏสฺส
ปุริสสฺส หตฺถปาสํ โอกฺกนฺตมตฺเต อาปตฺติ ถุลฺลจฺจยสฺส ปุริสสฺส
วา อพฺภาคมนํ สาทิเยยฺยาติ เอตสฺส อสทฺธมฺมสฺส ปฏิเสวนตฺถาย
ปุริสสฺส อพฺภาคมนํ สาทิยติ อาปตฺติ ทุกฺกฏสฺส หตฺถปาสํ
โอกฺกนฺตมตฺเต อาปตฺติ ถุลฺลจฺจยสฺส ฉนฺนํ วา อนุปวิเสยฺยาติ
เอตสฺส อสทฺธมฺมสฺส ปฏิเสวนตฺถาย เยน เกนจิ ปฏิจฺฉนฺนํ
โอกาสํ ปวิฏฺฐมตฺเต อาปตฺติ ถุลฺลจฺจยสฺส กายํ วา ตทตฺถาย
อุปสํหเรยฺยาติ เอตสฺส อสทฺธมฺมสฺส ปฏิเสวนตฺถาย ปุริสสฺส หตฺถปาเส
ฐิตา กายํ อุปสํหรติ อาปตฺติ ถุลฺลจฺจยสฺส
อยมฺปีติ ปุริมาโย อุปาทาย วุจฺจติ ปาราชิกา โหตีติ


เสยฺยถาปิ นาม ตาโล มตฺถกจฺฉินฺโน อภพฺโพ ปุนวิรุฬฺหิยา เอวเมว
ภิกฺขุนี อฏฺฐมํ วตฺถุํ ปริปูเรนฺตี อสฺสมณี โหติ อสกฺยธีตา เตน
วุจฺจติ ปาราชิกา โหตีติ อสํวาสาติ สํวาโส นาม เอกกมฺมํ
เอกุทฺเทโส สมสิกฺขาตา เอโส สํวาโส นาม โส ตาย สทฺธึ
นตฺถิ เตน วุจฺจติ อสํวาสาติ
อนาปตฺติ อสญฺจิจฺจ อสติยา อชานนฺติยา อสาทิยนฺติยา
อุมฺมตฺติกาย ขิตฺตจิตฺตาย เวทนฏฺฏาย อาทิกมฺมิกายาติ
จตุตฺถปาราชิกํ นิฏฺฐิตํ

อุทฺทิฏฺฐา โข อยฺยาโย อฏฺฐ ปาราชิกา ธมฺมา เยสํ
ภิกฺขุนี อญฺญตรํ วา อญฺญตรํ วา อาปชฺชิตฺวา น ลภติ ภิกฺขุนีหิ
สทฺธึ สํวาสํ ยถา ปุเร ตถา ปจฺฉา ปาราชิกา โหติ
อสํวาสา ตตฺถยฺยาโย ปุจฺฉามิ กจฺจิตฺถ ปริสุทฺธา ทุติยมฺปิ
ปุจฺฉามิ กจฺจิตฺถ ปริสุทฺธา ตติยมฺปิ ปุจฺฉามิ กจฺจิตฺถ
ปริสุทฺธา ปริสุทฺเธตฺถยฺยาโย ตสฺมา ตุณฺหี เอวเมตํ
ธารยามีติ
ปาราชิกกณฺฑํ นิฏฺฐิตํ


สตฺตรสกณฺฑํ
อิเม โข ปนยฺยาโย สตฺตรส สงฺฆาทิเสสา ธมฺมา อุทฺเทสํ อาคจฺฉนฺติ
ปฐมสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตโร
อุปาสโก ภิกฺขุนีสงฺฆสฺส อุทฺโทสิตํ ทตฺวา กาลกโต โหติ ตสฺส
เทฺว ปุตฺตา โหนฺติ เอโก อสฺสทฺโธ อปฺปสนฺโน เอโก สทฺโธ
ปสนฺโน เต เปตฺติกํ สาปเตยฺยํ วิภชึสุ อถโข โส อสฺสทฺโธ
อปฺปสนฺโน ตํ สทฺธํ ปสนฺนํ เอตทโวจ อมฺหากํ อุทฺโทสิโต ตํ
ภาเชมาติ เอวํ วุตฺเต โส สทฺโธ ปสนฺโน ตํ อสฺสทฺธํ อปฺปสนฺนํ
เอตทโวจ มายฺโย เอวํ อวจ อมฺหากํ ปิตุนา ภิกฺขุนีสงฺฆสฺส
ทินฺโนติ ทุติยมฺปิ โข อสฺสทฺโธ อปฺปสนฺโน ตํ สทฺธํ ปสนฺนํ
เอตทโวจ อมฺหากํ อุทฺโทสิโต ตํ ภาเชมาติ อถโข โส
สทฺโธ ปสนฺโน ตํ อสฺสทฺธํ อปฺปสนฺนํ เอตทโวจ มายฺโย เอวํ
อวจ อมฺหากํ ปิตุนา ภิกฺขุนีสงฺฆสฺส ทินฺโนติ ตติยมฺปิ โข
โส อสฺสทฺโธ อปฺปสนฺโน ตํ สทฺธํ ปสนฺนํ เอตทโวจ อมฺหากํ
อุทฺโทสิโต ตํ ภาเชมาติ อถโข โส สทฺโธ ปสนฺโน สเจ



มยฺหํ ภวิสฺสติ อหํปิ ภิกฺขุนีสงฺฆสฺส ทสฺสามีติ ตํ อสฺสทฺธํ
อปฺปสนฺนํ เอตทโวจ ภาเชมาติ อถโข โส อุทฺโทสิโต เตหิ
ภาชิยมาโน ตสฺส อสฺสทฺธสฺส อปฺปสนฺนสฺส ปาปุณิ อถโข โส
อสฺสทฺโธ อปฺปสนฺโน ภิกฺขุนิโย อุปสงฺกมิตฺวา เอตทโวจ นิกฺขมถยฺเย
อมฺหากํ อุทฺโทสิโตติ เอวํ วุตฺเต ถุลฺลนนฺทา ภิกฺขุนี
ตํ ปุริสํ เอตทโวจ มายฺโย เอวํ อวจ ตุมฺหากํ ปิตุนา ภิกฺขุนีสงฺฆสฺส
ทินฺโนติ ทินฺโน น ทินฺโนติ โวหาริเก มหามตฺเต
ปุจฺฉึสุ มหามตฺตา เอวมาหํสุ โก อยฺเย ชานาติ ภิกฺขุนีสงฺฆสฺส
ทินฺโนติ เอวํ วุตฺเต ถุลฺลนนฺทา ภิกฺขุนี เต มหามตฺเต
เอตทโวจ อปินฺวยฺยา ตุเมฺหหิ ทิฏฺฐํ วา สุตํ วา สกฺขึ ฐปยิตฺวา
ทานํ ทียมานนฺติ อถโข เต มหามตฺตา สจฺจํ โข อยฺยา
อาหาติ ตํ อุทฺโทสิตํ ภิกฺขุนีสงฺฆสฺส อกํสุ อถโข โส ปุริโส
ปราชิโต อุชฺฌายติ ขียติ วิปาเจติ อสฺสมณิโย อิมา มุณฺฑา
พนฺธกินิโย กถํ หิ นาม อมฺหากํ อุทฺโทสิตํ อจฺฉินฺนาเปสฺสนฺตีติ
ถุลฺลนนฺทา ภิกฺขุนี มหามตฺตานํ เอตมตฺถํ อาโรเจสิ มหามตฺตา
ตํ ปุริสํ ทณฺฑาเปสุํ อถโข โส ปุริโส ทณฺฑิโต
ภิกฺขุนูปสฺสยสฺส อวิทูเร อาชีวกเสยฺยํ การาเปตฺวา อาชีวเก อุยฺโยเชสิ
เอตา ภิกฺขุนิโย อจฺจาวทถาติ ถุลฺลนนฺทา ภิกฺขุนี มหามตฺตานํ
เอตมตฺถํ อาโรเจสิ มหามตฺตา ตํ ปุริสํ พนฺธาเปสุํ มนุสฺสา



อุชฺฌายนฺติ ขียนฺติ วิปาเจนฺติ ปฐมํ หิ นาม ภิกฺขุนิโย อุทฺโทสิตํ
อจฺฉินฺทาเปสุํ ทุติยมฺปิ ทณฺฑาเปสุํ ตติยมฺปิ พนฺธาเปสุํ อิทานิ
ฆาตาเปสฺสนฺตีติ อสฺโสสุํ โข ภิกฺขุนิโย เตสํ มนุสฺสานํ อุชฺฌายนฺตานํ
ขียนฺตานํ วิปาเจนฺตานํ ยา ตา ภิกฺขุนิโย อปฺปิจฺฉา
เป ตา อุชฺฌายนฺติ ขียนฺติ วิปาเจนฺติ กถํ หิ นาม อยฺยา
ถุลฺลนนฺทา อุสุยฺยวาทิกา วิหริสฺสตีติ อถโข ตา ภิกฺขุนิโย
ภิกฺขูนํ เอตมตฺถํ อาโรเจสุํ เป สจฺจํ กิร ภิกฺขเว ถุลฺลนนฺทา
ภิกฺขุนี อุสุยฺยวาทิกา วิหรตีติ สจฺจํ ภควาติ วิครหิ พุทฺโธ
ภควา กถํ หิ นาม ภิกฺขเว ถุลฺลนนฺทา ภิกฺขุนี อุสุยฺยวาทิกา
วิหริสฺสติ เนตํ ภิกฺขเว อปฺปสนฺนานํ วา ปสาทาย เป เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน
ภิกฺขุนี อุสุยฺยวาทิกา วิหเรยฺย คหปตินา วา คหปติปุตฺเตน วา
ทาเสน วา กมฺมกเรน วา อนฺตมโส สมณปริพฺพาชเกนาปิ
อยํ ภิกฺขุนี ปฐมาปตฺติกํ ธมฺมํ อาปนฺนา นิสฺสารณียํ
สงฺฆาทิเสสนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อุสุยฺยวาทิกา นาม อฏฺฏการิกา
วุจฺจติ คหปติ นาม โย โกจิ อคารํ อชฺฌาวสติ คหปติปุตฺโต
นาม เย เกจิ ปุตฺตภาตโร ทาโส นาม อนฺโตชาโต ธนกฺกีโต




กรมรานีโต กมฺมกโร นาม ภฏโก อาหฏโก สมณปริพฺพาชโก
นาม ภิกฺขุญฺจ ภิกฺขุนิญฺจ สิกฺขมานญฺจ สามเณรญฺจ สามเณริญฺจ
ฐเปตฺวา โย โกจิ ปริพฺพาชกสมาปนฺโน อฏฺฏํ กริสฺสามีติ ทุติยํ
วา ปริเยสติ คจฺฉติ วา อาปตฺติ ทุกฺกฏสฺส เอกสฺส อาโรเจติ
อาปตฺติ ทุกฺกฏสฺส ทุติยสฺส อาโรเจติ อาปตฺติ ถุลฺลจฺจยสฺส
อฏฺฏปริโยสาเน อาปตฺติ สงฺฆาทิเสสสฺส
ปฐมาปตฺติกนฺติ สห วตฺถุชฺฌาจารา อาปชฺชติ
อสมนุภาสนาย นิสฺสารณียนฺติ สงฺฆมฺหา นิสฺสาริยติ สงฺฆาทิเสโสติ
สงฺโฆ ว ตสฺสา อาปตฺติยา มานตฺตํ เทติ มูลาย ปฏิกสฺสติ อพฺเภติ
น สมฺพหุลา ภิกฺขุนิโย น เอกา ภิกฺขุนี เตน วุจฺจติ
สงฺฆาทิเสโสติ ตสฺเสว อาปตฺตินิกายสฺส นาม กมฺมํ อธิวจนํ
เตนปิ วุจฺจติ สงฺฆาทิเสโสติ
อนาปตฺติ มนุสฺเสหิ อากฑฺฒิยมานา คจฺฉติ อารกฺขํ
ยาจติ อโนทิสฺส อาจิกฺขติ อุมฺมตฺติกาย อาทิกมฺมิกายาติ
ทุติยสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน เวสาลิยํ
อญฺญตรสฺส ลิจฺฉวิสฺส ปชาปตี อติจารินี โหติ อถโข โส




ลิจฺฉวี ตํ อิตฺถึ เอตทโวจ สาธุ วิรมาหิ อนตฺถํ โข เต
กริสฺสามีติ เอวํปิ สา วุจฺจมานา น อาทิยิ เตน โข ปน
สมเยน เวสาลิยํ ลิจฺฉวิคโณ สนฺนิปติโต โหติ เกนจิเทว กรณีเยน
อถโข โส ลิจฺฉวี เต ลิจฺฉวิโน เอตทโวจ เอกํ เม อยฺยา
อิตฺถึ อนุชานาถาติ กา นาม สาติ มยฺหํ ปชาปตี อติจรติ
ตํ ฆาเตสฺสามีติ ชานาหีติ อสฺโสสิ โข สา อิตฺถี สามิโก
กิร มํ ฆาเตตุกาโมติ วรภณฺฑํ อาทาย สาวตฺถึ คนฺตฺวา ติตฺถิเย
อุปสงฺกมิตฺวา ปพฺพชฺชํ ยาจิ ติตฺถิยา น อิจฺฉึสุ ปพฺพาเชตุํ
ภิกฺขุนิโย อุปสงฺกมิตฺวา ปพฺพชฺชํ ยาจิ ภิกฺขุนิโยปิ น อิจฺฉึสุ
ปพฺพาเชตุํ ถุลฺลนนฺทํ ภิกฺขุนึ อุปสงฺกมิตฺวา ภณฺฑกํ ทสฺเสตฺวา
ปพฺพชฺชํ ยาจิ ถุลฺลนนฺทา ภิกฺขุนี ภณฺฑกํ คเหตฺวา ปพฺพาเชสิ
อถโข โส ลิจฺฉวี ตํ อิตฺถึ คเวสนฺโต สาวตฺถึ คนฺตฺวา ภิกฺขุนีสุ
ปพฺพชิตํ ทิสฺวา เยน ราชา ปเสนทิ โกสโล เตนุปสงฺกมิ
อุปสงฺกมิตฺวา ราชานํ ปเสนทึ โกสลํ เอตทโวจ ปชาปตี เม
เทว วรภณฺฑํ อาทาย สาวตฺถึ อนุปฺปตฺตา ตํ เทโว อนุชานาตูติ
เตนหิ ภเณ วิจินิตฺวา อาจิกฺขาติ ทิฏฺฐา เทว ภิกฺขุนีสุ
ปพฺพชิตาติ สเจ ภเณ ภิกฺขุนีสุ ปพฺพชิตา น สา ลพฺภา
กิญฺจิ กาตุํ สฺวากฺขาโต ธมฺโม จรตุ พฺรหฺมจริยํ สมฺมา
ทุกฺขสฺส อนฺตกิริยายาติ อถโข โส ลิจฺฉวี อุชฺฌายติ ขียติ




วิปาเจติ กถํ หิ นาม ภิกฺขุนิโย โจรึ ปพฺพาเชสฺสนฺตีติ อสฺโสสุํ
โข ภิกฺขุนิโย ตสฺส ลิจฺฉวิสฺส อุชฺฌายนฺตสฺส ขียนฺตสฺส
วิปาเจนฺตสฺส ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม อยฺยา ถุลฺลนนฺทา โจรึ
ปพฺพาเชสฺสตีติ อถโข ตา ภิกฺขุนิโย ภิกฺขูนํ เอตมตฺถํ อาโรเจสุํ
เป สจฺจํ กิร ภิกฺขเว ถุลฺลนนฺทา ภิกฺขุนี โจรึ ปพฺพาเชตีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว
ถุลฺลนนฺทา ภิกฺขุนี โจรึ ปพฺพาเชสฺสติ เนตํ ภิกฺขเว อปฺปสนฺนานํ
วา ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี ชานํ โจรึ วชฺฌวิทิตํ อนปโลเกตฺวา
ราชานํ วา สงฺฆํ วา คณํ วา ปูคํ วา เสณึ วา อญฺญตฺร กปฺปา
วุฏฺฐาเปยฺย อยมฺปิ ภิกฺขุนี ปฐมาปตฺติกํ ธมฺมํ อาปนฺนา
นิสฺสารณียํ สงฺฆาทิเสสนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ชานาติ นาม สามํ วา
ชานาติ อญฺเญ วา ตสฺสา อาโรเจนฺติ สา วา อาโรเจติ
โจโร นาม ยา ปญฺจมาสกํ วา อติเรกปญฺจมาสกํ วา อคฺฆนกํ
อทินฺนํ เถยฺยสงฺขาตํ อาทิยติ เอสา โจรี นาม วชฺฌา นาม ยํ
กตฺวา วชฺฌปฺปตฺตา โหติ วิทิตา นาม อญฺเญหิ มนุสฺเสหิ ญาตา



โหติ วชฺฌา เอสาติ อนปโลเกตฺวาติ อนาปุจฺฉา ราชา
นาม ยตฺถ ราชา อนุสาสติ ราชา อปโลเกตพฺโพ สงฺโฆ
นาม ภิกฺขุนีสงฺโฆ วุจฺจติ ภิกฺขุนีสงฺโฆ อปโลเกตพฺโพ คโณ
นาม ยตฺถ คโณ อนุสาสติ คโณ อปโลเกตพฺโพ ปูโค
นาม ยตฺถ ปูโค อนุสาสติ ปูโค อปโลเกตพฺโพ เสณิ
นาม ยตฺถ เสณิ อนุสาสติ เสณิ อปโลเกตพฺโพ อญฺญตฺร
กปฺปาติ ฐเปตฺวา กปฺปํ กปฺปํ นาม เทฺว กปฺปานิ ติตฺถิเยสุ
วา ปพฺพชิตา โหติ อญฺญาสุ วา ภิกฺขุนีสุ ปพฺพชิตา อญฺญตฺร
กปฺปา วุฏฺฐาเปสฺสามีติ คณํ วา อาจรินึ วา ปตฺตํ วา จีวรํ
วา ปริเยสติ สีมํ วา สมฺมนฺนติ อาปตฺติ ทุกฺกฏสฺส ญตฺติยา
ทุกฺกฏํ ทฺวีหิ กมฺมวาจาหิ ถุลฺลจฺจยา กมฺมวาจาปริโยสาเน
อุปชฺฌายาย อาปตฺติ สงฺฆาทิเสสสฺส คณสฺส จ อาจรินิยา จ
อาปตฺติ ทุกฺกฏสฺส
อยมฺปีติ ปุริมํ อุปาทาย วุจฺจติ ปฐมาปตฺติกนฺติ
สห วตฺถุชฺฌาจารา อาปชฺชติ อสมนุภาสนาย นิสฺสารณียนฺติ
สงฺฆมฺหา นิสฺสาริยติ สงฺฆาทิเสโสติ เป เตนปิ วุจฺจติ
สงฺฆาทิเสโสติ
โจริยา โจรีสญฺญา อญฺญตฺร กปฺปา วุฏฺฐาเปติ
อาปตฺติ สงฺฆาทิเสสสฺส โจริยา เวมติกา อญฺญตฺร กปฺปา
วุฏฺฐาเปติ อาปตฺติ ทุกฺกฏสฺส โจริยา อโจรีสญฺญา อญฺญตฺร



กปฺปา วุฏฺฐาเปติ อนาปตฺติ อโจริยา โจรีสญฺญา อาปตฺติ
ทุกฺกฏสฺส อโจริยา เวมติกา อาปตฺติ ทุกฺกฏสฺส อโจริยา
อโจรีสญฺญา อนาปตฺติ
อนาปตฺติ อชานนฺตี วุฏฺฐาเปติ อปโลเกตฺวา วุฏฺฐาเปติ
กปฺปกตํ วุฏฺฐาเปติ อุมฺมตฺติกาย อาทิกมฺมิกายาติ

ตติยสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภทฺทาย
กาปิลานิยา อนฺเตวาสินี ภิกฺขุนีหิ สทฺธึ ภณฺฑิตฺวา คามเก
ญาติกุลํ อคมาสิ ภทฺทา กาปิลานี ตํ ภิกฺขุนึ อปสฺสนฺตี
ภิกฺขุนิโย ปุจฺฉิ กหํ อิตฺถนฺนามา น ทิสฺสตีติ ภิกฺขุนีหิ สทฺธึ
อยฺเย ภณฺฑิตฺวา น ทิสฺสตีติ อมฺมา อมุกสฺมึ คามเก เอติสฺสา
ญาติกุลํ ตตฺถ คนฺตฺวา วิจินถาติ ภิกฺขุนิโย ตตฺถ คนฺตฺวา
ตํ ภิกฺขุนึ ปสฺสิตฺวา เอตทโวจุํ กิสฺส ตฺวํ อยฺเย เอกิกา อาคตา
กจฺจิสิ อปฺปธํสิตาติ อปฺปธํสิตมฺหิ อยฺเยติ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ
นาม ภิกฺขุนี เอกา คามนฺตรํ คจฺฉิสฺสตีติ เป สจฺจํ กิร
ภิกฺขเว ภิกฺขุนี เอกา คามนฺตรํ คจฺฉตีติ สจฺจํ ภควาติ



วิครหิ พุทฺโธ ภควา กถํ หิ นาม ภิกฺขเว ภิกฺขุนี เอกา
คามนฺตรํ คจฺฉิสฺสติ เนตํ ภิกฺขเว อปฺปสนฺนานํ วา ปสาทาย
เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา
ปน ภิกฺขุนี เอกา คามนฺตรํ คจฺเฉยฺย อยมฺปิ ภิกฺขุนี ปฐมาปตฺติกํ
ธมฺมํ อาปนฺนา นิสฺสารณียํ สงฺฆาทิเสสนฺติ เอวญฺจิทํ ภควตา
ภิกฺขุนีนํ สิกฺขาปทํ ปญฺญตฺตํ โหติ
เตน โข ปน สมเยน เทฺว ภิกฺขุนิโย สาเกตา สาวตฺถึ
อทฺธานมคฺคปฏิปนฺนา โหนฺติ อนฺตรามคฺเค นที ตริตพฺพา โหติ
อถโข ตา ภิกฺขุนิโย นาวิเก อุปสงฺกมิตฺวา เอตทโวจุํ สาธุ โน
อาวุโส ตาเรถาติ นายฺเย สกฺกา อุโภ สกึ ตาเรตุนฺติ เอโก
เอกํ อุตฺตาเรสิ อุตฺติณฺโณ อุตฺติณฺณํ ทูเสสิ อนุตฺติณฺโณ
อนุตฺติณฺณํ ทูเสสิ ตา ปจฺฉา สมาคนฺตฺวา ปุจฺฉึสุ กจฺจิสิ
อยฺเย อปฺปธํสิตาติ ปธํสิตมฺหิ อยฺเย ตฺวํ ปนยฺเย อปฺปธํสิตาติ
ปธํสิตมฺหิ อยฺเยติ อถโข ตา ภิกฺขุนิโย สาวตฺถึ คนฺตฺวา ภิกฺขุนีนํ
เอตมตฺถํ อาโรเจสุํ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนี เอกา นทีปารํ
คจฺฉิสฺสตีติ อถโข ตา ภิกฺขุนิโย ภิกฺขูนํ เอตมตฺถํ อาโรเจสุํ
ภิกฺขู ภควโต เอตมตฺถํ อาโรเจสุํ เป สจฺจํ กิร ภิกฺขเว
ภิกฺขุนี เอกา นทีปารํ คจฺฉนฺตีติ สจฺจํ ภควาติ วิครหิ พุทฺโธ
ภควา กถํ หิ นาม ภิกฺขเว ภิกฺขุนี เอกา นทีปารํ คจฺฉิสฺสติ


เนตํ ภิกฺขเว อปฺปสนฺนานํ วา ปสาทาย เป เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
เอกา วา คามนฺตรํ คจฺเฉยฺย เอกา วา นทีปารํ คจฺเฉยฺย อยมฺปิ
ภิกฺขุนี ปฐมาปตฺติกํ ธมฺมํ อาปนฺนา นิสฺสารณียํ สงฺฆาทิเสสนฺติ
เอวญฺจิทํ ภควตา ภิกฺขุนีนํ สิกฺขาปทํ ปญฺญตฺตํ โหติ
เตน โข ปน สมเยน สมฺพหุลา ภิกฺขุนิโย โกสเลสุ
ชนปเทสุ สาวตฺถึ คจฺฉนฺตา สายํ อญฺญตรํ คามํ อุปคจฺฉึสุ ตตฺถ
อญฺญตรา ภิกฺขุนี อภิรูปา โหติ ทสฺสนียา ปาสาทิกา อญฺญตโร
ปุริโส ตสฺสา ภิกฺขุนิยา สห ทสฺสเนน ปฏิพทฺธจิตฺโต โหติ อถโข
โส ปุริโส ตาสํ ภิกฺขุนีนํ เสยฺยํ ปญฺญาเปนฺโต ตสฺสา ภิกฺขุนิยา
เสยฺยํ เอกมนฺตํ ปญฺญาเปสิ อถโข สา ภิกฺขุนี สลฺลกฺเขตฺวา
ปริยุฏฺฐิโต อยํ ปุริโส สเจ รตฺตึ อาคจฺฉิสฺสติ วิสฺสโร เม
ภวิสฺสตีติ ภิกฺขุนิโย อนาปุจฺฉา อญฺญตรํ กุลํ คนฺตฺวา เสยฺยํ
กปฺเปสิ อถโข โส ปุริโส รตฺตึ อาคนฺตฺวา ตํ ภิกฺขุนึ คเวสนฺโต
ภิกฺขุนิโย ฆฏฺเฏสิ ภิกฺขุนิโย ตํ ภิกฺขุนึ อปสฺสนฺติโย เอวมาหํสุ
นิสฺสํสยํ โข สา ภิกฺขุนี ปุริเสน สทฺธึ นิกฺขนฺตาติ อถโข สา
ภิกฺขุนี ตสฺสา รตฺติยา อจฺจเยน เยน ตา ภิกฺขุนิโย เตนุปสงฺกมิ
ภิกฺขุนิโย ตํ ภิกฺขุนึ เอตทโวจุํ กิสฺส ตฺวํ อยฺเย ปุริเสน สทฺธึ
นิกฺขนฺตาติ นาหํ อยฺเย ปุริเสน สทฺธึ นิกฺขนฺตาติ ภิกฺขุนีนํ



เอตมตฺถํ อาโรเจสิ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนี เอกา รตฺตึ
วิปฺปวสิสฺสตีติ เป สจฺจํ กิร ภิกฺขเว ภิกฺขุนี เอกา รตฺตึ
วิปฺปวสตีติ สจฺจํ ภควาติ วิครหิ พุทฺโธ ภควา กถํ หิ
นาม ภิกฺขเว ภิกฺขุนี เอกา รตฺตึ วิปฺปวสิสฺสติ เนตํ ภิกฺขเว
อปฺปสนฺนานํ วา ปสาทาย ปสนฺนานํ วา ภิยฺโยภาวาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา
ปน ภิกฺขุนี เอกา วา คามนฺตรํ คจฺเฉยฺย เอกา วา นทีปารํ
คจฺเฉยฺย เอกา วา รตฺตึ วิปฺปวเสยฺย อยมฺปิ ภิกฺขุนี
ปฐมาปตฺติกํ ธมฺมํ อาปนฺนา นิสฺสารณียํ สงฺฆาทิเสสนฺติ เอวญฺจิทํ
ภควตา ภิกฺขุนีนํ สิกฺขาปทํ ปญฺญตฺตํ โหติ
เตน โข ปน สมเยน สมฺพหุลา ภิกฺขุนิโย โกสเลสุ
ชนปเทสุ สาวตฺถึ อทฺธานมคฺคปฏิปนฺนา โหนฺติ ตตฺถ อญฺญตรา
ภิกฺขุนี วจฺเจน ปีฬิตา เอกิกา โอหียิตฺวา ปจฺฉา อคมาสิ มนุสฺสา
ตํ ภิกฺขุนึ ปสฺสิตฺวา ทูเสสุํ อถโข สา ภิกฺขุนี เยน ตา
ภิกฺขุนิโย เตนุปสงฺกมิ ภิกฺขุนิโย ตํ ภิกฺขุนึ เอตทโวจุํ กิสฺส
ตฺวํ อยฺเย เอกิกา โอหีนา กจฺจิสิ อปฺปธํสิตาติ ปธํสิตมฺหิ
อยฺเยติ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนี เอกา คณมฺหา โอหียิสฺสตีติ
เป สจฺจํ กิร ภิกฺขเว ภิกฺขุนี เอกา คณมฺหา โอหียตีติ สจฺจํ



ภควาติ วิครหิ พุทฺโธ ภควา กถํ หิ นาม ภิกฺขเว ภิกฺขุนี
เอกา คณมฺหา โอหียิสฺสติ เนตํ ภิกฺขเว อปฺปสนฺนานํ วา
ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี เอกา วา คามนฺตรํ คจฺเฉยฺย เอกา
วา นทีปารํ คจฺเฉยฺย เอกา วา รตฺตึ วิปฺปวเสยฺย เอกา วา
คณมฺหา โอหีเยยฺย อยมฺปิ ภิกฺขุนี ปฐมาปตฺติกํ ธมฺมํ อาปนฺนา
นิสฺสารณียํ สงฺฆาทิเสสนฺติ
ยา ปนาติ ยา ยาทิสา เป ภิกฺขุนีติ เป อยํ อิมสฺมึ
อตฺเถ อธิปฺเปตา ภิกฺขุนีติ เอกา วา คามนฺตรํ คจฺเฉยฺยาติ
ปริกฺขิตฺตสฺส คามสฺส ปริกฺเขปํ ปฐมํ ปาทํ อติกฺกาเมนฺติยา อาปตฺติ
ถุลฺลจฺจยสฺส ทุติยํ ปาทํ อติกฺกาเมนฺติยา อาปตฺติ สงฺฆาทิเสสสฺส
อปริกฺขิตฺตสฺส คามสฺส อุปจารํ ปฐมํ ปาทํ อติกฺกาเมนฺติยา อาปตฺติ
ถุลฺลจฺจยสฺส ทุติยํ ปาทํ อติกฺกาเมนฺติยา อาปตฺติ สงฺฆาทิเสสสฺส
เอกา วา นทีปารํ คจฺเฉยฺยาติ นที นาม ติมณฺฑลํ ปฏิจฺฉาเทตฺวา
ยตฺถ กตฺถจิ อุตฺตรนฺติยา ภิกฺขุนิยา อนฺตรวาสโก เตมิยติ ปฐมํ
ปาทํ อุตฺตาเรนฺติยา อาปตฺติ ถุลฺลจฺจยสฺส ทุติยํ ปาทํ อุตฺตาเรนฺติยา
อาปตฺติ สงฺฆาทิเสสสฺส เอกา วา รตฺตึ วิปฺปวเสยฺยาติ
สห อรุณุคฺคมนา ทุติยิกาย ภิกฺขุนิยา หตฺถปาสํ วิชหนฺติยา อาปตฺติ
ถุลฺลจฺจยสฺส วิชหิเต อาปตฺติ สงฺฆาทิเสสสฺส เอกา วา คณมฺหา
โอหีเยยฺยาติ อคามเก อรญฺเญ ทุติยิกาย ภิกฺขุนิยา ทสฺสนูปจารํ



วา สวนูปจารํ วา วิชหนฺติยา อาปตฺติ ถุลฺลจฺจยสฺส วิชหิเต อาปตฺติ
สงฺฆาทิเสสสฺส
อยมฺปีติ ปุริมาโย อุปาทาย วุจฺจติ ปฐมาปตฺติกนฺติ
สห วตฺถุชฺฌาจารา อาปชฺชติ อสมนุภาสนาย นิสฺสารณียนฺติ
สงฺฆมฺหา นิสฺสาริยติ สงฺฆาทิเสโส เป เตนปิ วุจฺจติ
สงฺฆาทิเสโสติ
อนาปตฺติ ทุติยิกา ภิกฺขุนี ปกฺกนฺตา วา โหติ วิพฺภนฺตา
วา กาลกตา วา ปกฺขสงฺกนฺตา วา อาปทาสุ อุมฺมตฺติกาย
อาทิกมฺมิกายาติ

จตุตฺถสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน จณฺฑกาลี ภิกฺขุนี
ภณฺฑนการิกา โหติ กลหการิกา วิวาทการิกา ภสฺสการิกา สงฺเฆ
อธิกรณการิกา ถุลฺลนนฺทา ภิกฺขุนี ตสฺสา กมฺเม กยิรมาเน
ปฏิกฺโกสติ เตน โข ปน สมเยน ถุลฺลนนฺทา ภิกฺขุนี คามกํ อคมาสิ
เกนจิเทว กรณีเยน อถโข ภิกฺขุนีสงฺโฆ ถุลฺลนนฺทา ภิกฺขุนี
ปกฺกนฺตาติ จณฺฑกาลึ ภิกฺขุนึ อาปตฺติยา อทสฺสเน อุกฺขิปิ ถุลฺลนนฺทา
ภิกฺขุนี คามเก ตํ กรณียํ ตีเรตฺวา ปุนเทว สาวตฺถึ ปจฺฉาคจฺฉิ



จณฺฑกาลี ภิกฺขุนี ถุลฺลนนฺทาย ภิกฺขุนิยา อาคจฺฉนฺติยา เนว อาสนํ
ปญฺญาเปสิ น ปาโททกํ ปาทปีฐํ ปาทกถลิกํ อุปนิกฺขิปิ น
ปจฺจุคฺคนฺตฺวา ปตฺตจีวรํ ปฏิคฺคเหสิ น ปานีเยน อาปุจฺฉิ ถุลฺลนนฺทา
ภิกฺขุนี จณฺฑกาลึ ภิกฺขุนึ เอตทโวจ กิสฺส ตฺวํ อยฺเย มยิ
อาคจฺฉนฺติยา เนว อาสนํ ปญฺญาเปสิ น ปาโททกํ ปาทปีฐํ
ปาทกถลิกํ อุปนิกฺขิปิ น ปจฺจุคฺคนฺตฺวา ปตฺตจีวรํ ปฏิคฺคเหสิ น
ปานีเยน อาปุจฺฉีติ เอวเญฺหตํ อยฺเย โหติ ยถาตํ อนาถายาติ
กิสฺส ปน ตฺวํ อยฺเย อนาถาติ อิมา มํ อยฺเย ภิกฺขุนิโย
อยํ อนาถา อปฺปญฺญาตา นตฺถิ อิมิสฺสา กาจิ ปติวตฺตาติ
อาปตฺติยา อทสฺสเน อุกฺขิปึสูติ ถุลฺลนนฺทา ภิกฺขุนี พาลา เอตา
อพฺยตฺตา เอตา เนตา ชานนฺติ กมฺมํ วา กมฺมโทสํ วา กมฺมวิปตฺตึ
วา กมฺมสมฺปตฺตึ วา มยํ โข ชานาม กมฺมํปิ กมฺมโทสํปิ
กมฺมวิปตฺตึปิ กมฺมสมฺปตฺตึปิ มยํ โข อกตํ วา กมฺมํ
กเรยฺยาม กตํ วา กมฺมํ โกเปยฺยามาติ ลหุํ ลหุํ ภิกฺขุนีสงฺฆํ
สนฺนิปาเตตฺวา จณฺฑกาลึ ภิกฺขุนึ โอสาเรสิ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ
นาม อยฺยา ถุลฺลนนฺทา สมคฺเคน สงฺเฆน อุกฺขิตฺตํ ภิกฺขุนึ ธมฺเมน
วินเยน สตฺถุสาสเนน อนปโลเกตฺวา การกสงฺฆํ อนญฺญาย คณสฺส
ฉนฺทํ โอสาเรสฺสตีติ เป สจฺจํ กิร ภิกฺขเว ถุลฺลนนฺทา ภิกฺขุนี
สมคฺเคน สงฺเฆน อุกฺขิตฺตํ ภิกฺขุนึ ธมฺเมน วินเยน สตฺถุสาสเนน



อนปโลเกตฺวา การกสงฺฆํ อนญฺญาย คณสฺส ฉนฺทํ โอสาเรตีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา
ภิกฺขุนี สมคฺเคน สงฺเฆน อุกฺขิตฺตํ ภิกฺขุนึ ธมฺเมน วินเยน
สตฺถุสาสเนน อนปโลเกตฺวา การกสงฺฆํ อนญฺญาย คณสฺส ฉนฺทํ
โอสาเรสฺสติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา
ปน ภิกฺขุนี สมคฺเคน สงฺเฆน อุกฺขิตฺตํ ภิกฺขุนึ ธมฺเมน วินเยน
สตฺถุสาสเนน อนปโลเกตฺวา การกสงฺฆํ อนญฺญาย คณสฺส ฉนฺทํ
โอสาเรยฺย อยมฺปิ ภิกฺขุนี ปฐมาปตฺติกํ ธมฺมํ อาปนฺนา
นิสฺสารณียํ สงฺฆาทิเสสนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ สมคฺโค นาม สงฺโฆ
สมานสํวาสโก สมานสีมายํ ฐิโต อุกฺขิตฺตา นาม อาปตฺติยา
อทสฺสเน วา อปฺปฏิกมฺเม วา อปฺปฏินิสฺสคฺเค วา อุกฺขิตฺตา
ธมฺเมน วินเยนาติ เยน ธมฺเมน เยน วินเยน สตฺถุสาสเนนาติ
ชินสาสเนน พุทฺธสาสเนน อนปโลเกตฺวา การกสงฺฆนฺติ กมฺมการกสงฺฆํ
อนาปุจฺฉา อนญฺญาย คณสฺส ฉนฺทนฺติ คณสฺส
ฉนฺทํ อชานิตฺวา โอสาเรสฺสามีติ คณํ วา ปริเยสติ สีมํ วา



สมฺมนฺนติ อาปตฺติ ทุกฺกฏสฺส ญตฺติยา ทุกฺกฏํ ทฺวีหิ กมฺมวาจาหิ
ถุลฺลจฺจยา กมฺมวาจาปริโยสาเน อาปตฺติ สงฺฆาทิเสสสฺส
อยมฺปีติ ปุริมาโย อุปาทาย วุจฺจติ ปฐมาปตฺติกนฺติ
สห วตฺถุชฺฌาจารา อาปชฺชติ อสมนุภาสนาย นิสฺสารณียนฺติ
สงฺฆมฺหา นิสฺสาริยติ สงฺฆาทิเสโสติ เป เตนปิ วุจฺจติ
สงฺฆาทิเสโสติ
ธมฺมกมฺเม ธมฺมกมฺมสญฺญา โอสาเรติ อาปตฺติ
สงฺฆาทิเสสสฺส ธมฺมกมฺเม เวมติกา โอสาเรติ อาปตฺติ
สงฺฆาทิเสสสฺส ธมฺมกมฺเม อธมฺมกมฺมสญฺญา โอสาเรติ อาปตฺติ
สงฺฆาทิเสสสฺส อธมฺมกมฺเม ธมฺมกมฺมสญฺญา อาปตฺติ ทุกฺกฏสฺส
อธมฺมกมฺเม เวมติกา อาปตฺติ ทุกฺกฏสฺส อธมฺมกมฺเม
อธมฺมกมฺมสญฺญา อาปตฺติ ทุกฺกฏสฺส
อนาปตฺติ กมฺมการกสงฺฆํ อปโลเกตฺวา โอสาเรติ คณสฺส
ฉนฺทํ ชานิตฺวา โอสาเรติ วตฺเต วตฺตนฺตึ โอสาเรติ อสนฺเต
กมฺมการกสงฺเฆ โอสาเรติ อุมฺมตฺติกาย อาทิกมฺมิกายาติ

ปญฺจมสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน สุนฺทรีนนฺทา
ภิกฺขุนี อภิรูปา โหติ ทสฺสนียา ปาสาทิกา มนุสฺสา ภตฺตคฺเค


สุนฺทรีนนฺทํ ภิกฺขุนึ ปสฺสิตฺวา อวสฺสุตา อวสฺสุตาย สุนฺทรีนนฺทาย
ภิกฺขุนิยา อคฺคมคฺคานิ โภชนานิ เทนฺติ สุนฺทรีนนฺทา ภิกฺขุนี ยาวทตฺถํ
ภุญฺชติ อญฺญา ภิกฺขุนิโย น จิตฺตรูปํ ลภนฺติ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ
นาม อยฺยา สุนฺทรีนนฺทา อวสฺสุตา อวสฺสุตสฺส ปุริสปุคฺคลสฺส
หตฺถโต ขาทนียํ โภชนียํ สหตฺถา ปฏิคฺคเหตฺวา ขาทิสฺสติ
ภุญฺชิสฺสตีติ เป สจฺจํ กิร ภิกฺขเว สุนฺทรีนนฺทา ภิกฺขุนี อวสฺสุตา
อวสฺสุตสฺส ปุริสปุคฺคลสฺส หตฺถโต ขาทนียํ โภชนียํ สหตฺถา
ปฏิคฺคเหตฺวา ขาทติ ภุญฺชตีติ สจฺจํ ภควาติ วิครหิ พุทฺโธ
ภควา กถํ หิ นาม ภิกฺขเว สุนฺทรีนนฺทา ภิกฺขุนี อวสฺสุตา
อวสฺสุตสฺส ปริสปุคฺคลสฺส หตฺถโต ขาทนียํ โภชนียํ สหตฺถา
ปฏิคฺคเหตฺวา ขาทิสฺสติ ภุญฺชิสฺสติ เนตํ ภิกฺขเว อปฺปสนฺนานํ
วา ปสาทาย เป เอวญฺจ ปน ภิกฺขเว ภิกฺขุนิโย อิมํ
สิกฺขาปทํ อุทฺทิสนฺตุ ยา ปน ภิกฺขุนี อวสฺสุตา อวสฺสุตสฺส
ปุริสปุคฺคลสฺส หตฺถโต ขาทนียํ วา โภชนียํ วา สหตฺถา ปฏิคฺคเหตฺวา
ขาเทยฺย วา ภุญฺเชยฺย วา อยมฺปิ ภิกฺขุนี ปฐมาปตฺติกํ ธมฺมํ
อาปนฺนา นิสฺสารณียํ สงฺฆาทิเสสนฺติ
ยา ปนาติ ยา ยาทิสา เป ภิกฺขุนีติ เป อยํ อิมสฺมึ
อตฺเถ อธิปฺเปตา ภิกฺขุนีติ อวสฺสุตา นาม สารตฺตา อเปกฺขวตี
ปฏิพทฺธจิตฺตา อวสฺสุโต นาม สารตฺโต อเปกฺขวา ปฏิพทฺธจิตฺโต




ปุริสปุคฺคโล นาม มนุสฺสปุริโส น ยกฺโข น เปโต น ติรจฺฉานคโต
วิญฺญู ปฏิพโล สารชฺชิตุํ ขาทนียํ นาม ปญฺจ โภชนานิ
อุทกทนฺตโปณํ ฐเปตฺวา อวเสสํ ขาทนียํ นาม โภชนียํ นาม
ปญฺจ โภชนานิ โอทโน กุมฺมาโส สตฺตุ มจฺโฉ มํสํ ขาทิสฺสามิ
ภุญฺชิสฺสามีติ ปฏิคฺคณฺหาติ อาปตฺติ ถุลฺลจฺจยสฺส อชฺโฌหาเร
อชฺโฌหาเร อาปตฺติ สงฺฆาทิเสสสฺส
อยมฺปีติ ปุริมาโย อุปาทาย วุจฺจติ ปฐมาปตฺติกนฺติ
สห วตฺถุชฺฌาจารา อาปชฺชติ อสมนุภาสนาย นิสฺสารณียนฺติ
สงฺฆมฺหา นิสฺสาริยติ สงฺฆาทิเสโสติ เป เตนปิ วุจฺจติ
สงฺฆาทิเสโสติ อุทกทนฺตโปณํ ปฏิคฺคณฺหาติ อาปตฺติ ทุกฺกฏสฺส
เอกโต อวสฺสุเต ขาทิสฺสามิ ภุญฺชิสฺสามีติ ปฏิคฺคณฺหาติ
อาปตฺติ ทุกฺกฏสฺส อชฺโฌหาเร อชฺโฌหาเร อาปตฺติ ถุลฺลจฺจยสฺส
อุทกทนฺตโปณํ ปฏิคฺคณฺหาติ อาปตฺติ ทุกฺกฏสฺส อุภโต อวสฺสุเต
ยกฺขสฺส วา เปตสฺส วา ปณฺฑกสฺส วา ติรจฺฉานคตมนุสฺสวิคฺคหสฺส
วา หตฺถโต ขาทิสฺสามิ ภุญฺชิสฺสามีติ ปฏิคฺคณฺหาติ อาปตฺติ
ทุกฺกฏสฺส อชฺโฌหาเร อชฺโฌหาเร อาปตฺติ ถุลฺลจฺจยสฺส
อุทกทนฺตโปณํ ปฏิคฺคณฺหาติ อาปตฺติ ทุกฺกฏสฺส เอกโต
อวสฺสุเต ขาทิสฺสามิ ภุญฺชิสฺสามีติ ปฏิคฺคณฺหาติ อาปตฺติ
ทุกฺกฏสฺส อชฺโฌหาเร อชฺโฌหาเร อาปตฺติ ทุกฺกฏสฺส
อุทกทนฺตโปณํ ปฏิคฺคณฺหาติ อาปตฺติ ทุกฺกฏสฺส


อนาปตฺติ อุภโต อนวสฺสุตา โหนฺติ อนวสฺสุโตติ
ชานนฺตี ปฏิคฺคณฺหาติ อุมฺมตฺติกาย อาทิกมฺมิกายาติ

ฉฏฺฐสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน สุนฺทรีนนฺทา
ภิกฺขุนี อภิรูปา โหติ ทสฺสนียา ปาสาทิกา มนุสฺสา ภตฺตคฺเค
สุนฺทรีนนฺทํ ภิกฺขุนึ ปสฺสิตฺวา อวสฺสุตา สุนฺทรีนนฺทาย ภิกฺขุนิยา
อคฺคมคฺคานิ โภชนานิ เทนฺติ สุนฺทรีนนฺทา ภิกฺขุนี กุกฺกุจฺจายนฺตี
นปฺปฏิคฺคณฺหาติ อนนฺตริกา ภิกฺขุนี สุนฺทรีนนฺทํ ภิกฺขุนึ เอตทโวจ
กิสฺส ตฺวํ อยฺเย นปฺปฏิคฺคณฺหาสีติ อวสฺสุโต อยฺเยติ ตฺวํ
ปน อยฺเย อวสฺสุตาติ นาหํ อยฺเย อวสฺสุตาติ กินฺเต
อยฺเย เอโส ปุริสปุคฺคโล กริสฺสติ อวสฺสุโต วา อนวสฺสุโต วา
ยโต ตฺวํ อนวสฺสุตา อิงฺฆยฺเย ยนฺเต เอโส ปุริสปุคฺคโล เทติ
ขาทนียํ วา โภชนียํ วา ตํ ตฺวํ สหตฺถา ปฏิคฺคเหตฺวา ขาท วา
ภุญฺช วาติ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนี เอวํ วกฺขติ กินฺเต อยฺเย
เอโส ปุริสปุคฺคโล กริสฺสติ อวสฺสุโต วา อนวสฺสุโต วา ยโต
ตฺวํ อนวสฺสุตา อิงฺฆยฺเย ยนฺเต เอโส ปุริสปุคฺคโล เทติ ขาทนียํ



วา โภชนียํ วา ตํ ตฺวํ สหตฺถา ปฏิคฺคเหตฺวา ขาท วา ภุญฺช
วาติ เป สจฺจํ กิร ภิกฺขเว ภิกฺขุนี เอวํ วเทติ กินฺเต
อยฺเย เอโส ปุริสปุคฺคโล กริสฺสติ อวสฺสุโต วา อนวสฺสุโต วา
ยโต ตฺวํ อนวสฺสุตา อิงฺฆยฺเย ยนฺเต เอโส ปุริสปุคฺคโล เทติ
ขาทนียํ วา โภชนียํ วา ตํ ตฺวํ สหตฺถา ปฏิคฺคเหตฺวา ขาท
วา ภุญฺช วาติ สจฺจํ ภควาติ วิครหิ พุทฺโธ ภควา กถํ
หิ นาม ภิกฺขเว ภิกฺขุนี เอวํ วกฺขติ กินฺเต อยฺเย เอโส
ปุริสปุคฺคโล กริสฺสติ อวสฺสุโต วา อนวสฺสุโต วา ยโต ตฺวํ
อนวสฺสุตา อิงฺฆยฺเย ยนฺเต เอโส ปุริสปุคฺคโล เทติ ขาทนียํ วา
โภชนียํ วา ตํ ตฺวํ สหตฺถา ปฏิคฺคเหตฺวา ขาท วา ภุญฺช วาติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
เอวํ วเทยฺย กินฺเต อยฺเย เอโส ปุริสปุคฺคโล กริสฺสติ อวสฺสุโต
วา อนวสฺสุโต วา ยโต ตฺวํ อนวสฺสุตา อิงฺฆยฺเย ยนฺเต
เอโส ปุริสปุคฺคโล เทติ ขาทนียํ วา โภชนียํ วา ตํ ตฺวํ
สหตฺถา ปฏิคฺคเหตฺวา ขาท วา ภุญฺช วาติ อยมฺปิ ภิกฺขุนี
ปฐมาปตฺติกํ ธมฺมํ อาปนฺนา นิสฺสารณียํ สงฺฆาทิเสสนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ เอวํ วเทยฺยาติ กินฺเต อยฺเย
เอโส ปุริสปุคฺคโล กริสฺสติ อวสฺสุโต วา อนวสฺสุโต วา ยโต


ตฺวํ อนวสฺสุตา อิงฺฆยฺเย ยนฺเต เอโส ปุริสปุคฺคโล เทติ ขาทนียํ
วา โภชนียํ วา ตํ ตฺวํ สหตฺถา ปฏิคฺคเหตฺวา ขาท วา ภุญฺช
วาติ อุยฺโยเชติ อาปตฺติ ทุกฺกฏสฺส ตสฺสา วจเนน ขาทิสฺสามิ
ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ถุลฺลจฺจยสฺส โภชนปริโยสาเน อาปตฺติ
สงฺฆาทิเสสสฺส อยมฺปีติ ปุริมาโย อุปาทาย วุจฺจติ
ปฐมาปตฺติกนฺติ สห วตฺถุชฺฌาจารา อาปชฺชติ อสมนุภาสนาย
นิสฺสารณียนฺติ สงฺฆมฺหา นิสฺสาริยติ สงฺฆาทิเสโสติ เป
เตน วุจฺจติ สงฺฆาทิเสโสติ อุทกทนฺตโปณํ ปฏิคฺคณฺหาติ
อุยฺโยเชติ อาปตฺติ ทุกฺกฏสฺส ตสฺสา วจเนน ขาทิสฺสามิ
ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส
เอกโต อวสฺสุเต ยกฺขสฺส วา เปตสฺส วา ปณฺฑกสฺส
วา ติรจฺฉานคตมนุสฺสวิคฺคหสฺส วา หตฺถโต ขาทนียํ วา โภชนียํ วา
ขาท วา ภุญฺช วาติ อุยฺโยเชติ อาปตฺติ ทุกฺกฏสฺส ตสฺสา
วจเนน ขาทิสฺสามิ ภุญฺชิสฺสามีติ ปฏิคฺคณฺหาติ อาปตฺติ
ทุกฺกฏสฺส อชฺโฌหาเร อชฺโฌหาเร อาปตฺติ ทุกฺกฏสฺส
โภชนปริโยสาเน อาปตฺติ ถุลฺลจฺจยสฺส อุทกทนฺตโปณํ ปฏิคฺคณฺหาติ
อุยฺโยเชติ อาปตฺติ ทุกฺกฏสฺส ตสฺสา วจเนน ขาทิสฺสามิ
ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส
อนาปตฺติ อนวสฺสุโตติ ชานนฺตี อุยฺโยเชติ กุปิตา


นปฺปฏิคฺคณฺหาตีติ อุยฺโยเชติ กุลานุทฺทยตาย นปฺปฏิคฺคณฺหาตีติ
อุยฺโยเชติ อุมฺมตฺติกาย อาทิกมฺมิกายาติ

สตฺตมสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน จณฺฑกาลี
ภิกฺขุนี ภิกฺขุนีหิ สทฺธึ ภณฺฑิตฺวา กุปิตา อนตฺตมนา เอวํ วเทติ พุทฺธํ
ปจฺจาจิกฺขามิ ธมฺมํ ปจฺจาจิกฺขามิ สงฺฆํ ปจฺจาจิกฺขามิ สิกฺขํ
ปจฺจาจิกฺขามิ กินฺนุมา ว สมณิโย ยา สมณิโย สกฺยธีตโร
สนฺตญฺญาปิ สมณิโย ลชฺชินิโย กุกฺกุจฺจิกา สิกฺขากามา ตาสาหํ
สนฺติเก พฺรหฺมจริยํ จริสฺสามีติ ยา ตา ภิกฺขุนิโย อปฺปิจฺฉา
เป ตา อุชฺฌายนฺติ ขียนฺติ วิปาเจนฺติ กถํ หิ นาม อยฺยา
จณฺฑกาลี กุปิตา อนตฺตมนา เอวํ วกฺขติ พุทฺธํ ปจฺจาจิกฺขามิ
เป สิกฺขํ ปจฺจาจิกฺขามิ กินฺนุมา ว สมณิโย ยา สมณิโย
สกฺยธีตโร สนฺตญฺญาปิ สมณิโย ลชฺชินิโย กุกฺกุจฺจิกา
สิกฺขากามา ตาสาหํ สนฺติเก พฺรหฺมจริยํ จริสฺสามีติ เป
สจฺจํ กิร ภิกฺขเว จณฺฑกาลี ภิกฺขุนี กุปิตา อนตฺตมนา เอวํ
วเทติ พุทฺธํ ปจฺจาจิกฺขามิ เป สิกฺขํ ปจฺจาจิกฺขามิ
กินฺนุมา ว สมณิโย ยา สมณิโย สกฺยธีตโร สนฺตญฺญาปิ
สมณิโย ลชฺชินิโย กุกฺกุจฺจิกา สิกฺขากามา ตาสาหํ สนฺติเก พฺรหฺมจริยํ


จริสฺสามีติ สจฺจํ ภควาติ วิครหิ พุทฺโธ ภควา กถํ
หิ นาม ภิกฺขเว จณฺฑกาลี ภิกฺขุนี กุปิตา อนตฺตมนา เอวํ
วกฺขติ พุทฺธํ ปจฺจาจิกฺขามิ เป สิกฺขํ ปจฺจาจิกฺขามิ
กินฺนุมา ว สมณิโย ยา สมณิโย สกฺยธีตโร สนฺตญฺญาปิ
สมณิโย ลชฺชินิโย กุกฺกุจฺจิกา สิกฺขากามา ตาสาหํ สนฺติเก พฺรหฺมจริยํ
จริสฺสามีติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา
ปน ภิกฺขุนี กุปิตา อนตฺตมนา เอวํ วเทยฺย พุทฺธํ ปจฺจาจิกฺขามิ
เป สิกฺขํ ปจฺจาจิกฺขามิ กินฺนุมา ว สมณิโย ยา
สมณิโย สกฺยธีตโร สนฺตญฺญาปิ สมณิโย ลชฺชินิโย กุกฺกุจฺจิกา
สิกฺขากามา ตาสาหํ สนฺติเก พฺรหฺมจริยํ จริสฺสามีติ
สา ภิกฺขุนี ภิกฺขุนีหิ เอวมสฺส วจนียา มายฺเย กุปิตา อนตฺตมนา
เอวํ อวจ พุทฺธํ ปจฺจาจิกฺขามิ เป สิกฺขํ ปจฺจาจิกฺขามิ
กินฺนุมา ว สมณิโย ยา สมณิโย สกฺยธีตโร สนฺตญฺญาปิ
สมณิโย ลชฺชินิโย กุกฺกุจฺจิกา สิกฺขากามา ตาสาหํ สนฺติเก
พฺรหฺมจริยํ จริสฺสามีติ อภิรมยฺเย สฺวากฺขาโต ธมฺโม จร
พฺรหฺมจริยํ สมฺมา ทุกฺขสฺส อนฺตกิริยายาติ เอวญฺจ สา ภิกฺขุนี
ภิกฺขุนีหิ วุจฺจมานา ตเถว ปคฺคเณฺหยฺย สา ภิกฺขุนี ภิกฺขุนีหิ
ยาวตติยํ สมนุภาสิตพฺพา ตสฺส ปฏินิสฺสคฺคาย ยาวตติยญฺเจ
สมนุภาสิยมานา ตํ ปฏินิสฺสชฺเชยฺย อิจฺเจตํ กุสลํ โน เจ


ปฏินิสฺสชฺเชยฺย อยมฺปิ ภิกฺขุนี ยาวตติยกํ ธมฺมํ อาปนฺนา
นิสฺสารณียํ สงฺฆาทิเสสนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ กุปิตา อนตฺตมนาติ
อนภิรทฺธา อาหตจิตฺตา ขิลชาตา เอวํ วเทยฺยาติ พุทฺธํ ปจฺจาจิกฺขามิ
เป สิกฺขํ ปจฺจาจิกฺขามิ กินฺนุมา ว สมณิโย ยา
สมณิโย สกฺยธีตโร สนฺตญฺญาปิ สมณิโย ลชฺชินิโย กุกฺกุจฺจิกา
สิกฺขากามา ตาสาหํ สนฺติเก พฺรหฺมจริยํ จริสฺสามีติ
สา ภิกฺขุนีติ ยา สา เอวํวาทินี ภิกฺขุนี ภิกฺขุนีหีติ
อญฺญาหิ ภิกฺขุนีหิ ยา ปสฺสนฺติ ยา สุณนฺติ ตาหิ
วตฺตพฺพา มายฺเย กุปิตา อนตฺตมนา เอวํ อวจ พุทฺธํ ปจฺจาจิกฺขามิ
เป สิกฺขํ ปจฺจาจิกฺขามิ กินฺนุมา ว สมณิโย ยา
สมณิโย สกฺยธีตโร สนฺตญฺญาปิ สมณิโย ลชฺชินิโย กุกฺกุจฺจิกา
สิกฺขากามา ตาสาหํ สนฺติเก พฺรหฺมจริยํ จริสฺสามีติ อภิรมยฺเย
สฺวากฺขาโต ธมฺโม จร พฺรหฺมจริยํ สมฺมา ทุกฺขสฺส
อนฺตกิริยายาติ ทุติยมฺปิ วตฺตพฺพา ตติยมฺปิ วตฺตพฺพา สเจ
ปฏินิสฺสชฺชติ อิจฺเจตํ กุสลํ โน เจ ปฏินิสฺสชฺชติ อาปตฺติ
ทุกฺกฏสฺส สุตฺวา น วทนฺติ อาปตฺติ ทุกฺกฏสฺส สา
ภิกฺขุนี สงฺฆมชฺฌํปิ อากฑฺฒิตฺวา วตฺตพฺพา มายฺเย กุปิตา
อนตฺตมนา เอวํ อวจ พุทฺธํ ปจฺจาจิกฺขามิ เป สิกฺขํ


ปจฺจาจิกฺขามิ กินฺนุมา ว สมณิโย ยา สมณิโย สกฺยธีตโร
สนฺตญฺญาปิ สมณิโย ลชฺชินิโย กุกฺกุจฺจิกา สิกฺขากามา ตาสาหํ
สนฺติเก พฺรหฺมจริยํ จริสฺสามีติ อภิรมยฺเย สฺวากฺขาโต
ธมฺโม จร พฺรหฺมจริยํ สมฺมา ทุกฺขสฺส อนฺตกิริยายาติ
ทุติยมฺปิ วตฺตพฺพา ตติยมฺปิ วตฺตพฺพา สเจ ปฏินิสฺสชฺชติ
อิจฺเจตํ กุสลํ โน เจ ปฏินิสฺสชฺชติ อาปตฺติ ทุกฺกฏสฺส
สา ภิกฺขุนี สมนุภาสิตพฺพา เอวญฺจ ปน ภิกฺขเว
สมนุภาสิตพฺพา พฺยตฺตาย ภิกฺขุนิยา ปฏิพลาย สงฺโฆ
ญาเปตพฺโพ สุณาตุ เม อยฺเย สงฺโฆ อยํ อิตฺถนฺนามา ภิกฺขุนี
กุปิตา อนตฺตมนา เอวํ วเทติ พุทฺธํ ปจฺจาจิกฺขามิ ธมฺมํ
ปจฺจาจิกฺขามิ สงฺฆํ ปจฺจาจิกฺขามิ สิกฺขํ ปจฺจาจิกฺขามิ
กินฺนุมา ว สมณิโย ยา สมณิโย สกฺยธีตโร สนฺตญฺญาปิ
สมณิโย ลชฺชินิโย กุกฺกุจฺจิกา สิกฺขากามา ตาสาหํ สนฺติเก
พฺรหฺมจริยํ จริสฺสามีติ สา ตํ วตฺถุํ นปฺปฏินิสฺสชฺชติ ยทิ
สงฺฆสฺส ปตฺตกลฺลํ สงฺโฆ อิตฺถนฺนามํ ภิกฺขุนึ สมนุภาเสยฺย ตสฺส
วตฺถุสฺส ปฏินิสฺสคฺคาย เอสา ญตฺติ สุณาตุ เม อยฺเย
สงฺโฆ อยํ อิตฺถนฺนามา ภิกฺขุนี กุปิตา อนตฺตมนา เอวํ วเทติ
พุทฺธํ ปจฺจาจิกฺขามิ ธมฺมํ ปจฺจาจิกฺขามิ สงฺฆํ ปจฺจาจิกฺขามิ
สิกฺขํ ปจฺจาจิกฺขามิ กินฺนุมา ว สมณิโย ยา สมณิโย
สกฺยธีตโร สนฺตญฺญาปิ สมณิโย ลชฺชินิโย กุกฺกุจฺจิกา สิกฺขากามา


ตาสาหํ สนฺติเก พฺรหฺมจริยํ จริสฺสามีติ สา ตํ วตฺถุํ
นปฺปฏินิสฺสชฺชติ สงฺโฆ อิตฺถนฺนามํ ภิกฺขุนึ สมนุภาสติ ตสฺส
วตฺถุสฺส ปฏินิสฺสคฺคาย ยสฺสา อยฺยาย ขมติ อิตฺถนฺนามาย
ภิกฺขุนิยา สมนุภาสนา ตสฺส วตฺถุสฺส ปฏินิสฺสคฺคาย สา ตุณฺหสฺส
ยสฺสา นกฺขมติ สา ภาเสยฺย ทุติยมฺปิ เอตมตฺถํ วทามิ
เป ตติยมฺปิ เอตมตฺถํ วทามิ เป สมนุภฏฺฐา สงฺเฆน
อิตฺถนฺนามา ภิกฺขุนี ตสฺส วตฺถุสฺส ปฏินิสฺสคฺคาย ขมติ
สงฺฆสฺส ตสฺมา ตุณฺหี เอวเมตํ ธารยามีติ
ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
กมฺมวาจาปริโยสาเน อาปตฺติ สงฺฆาทิเสสสฺส สงฺฆาทิเสสํ
อชฺฌาปชฺชนฺติยา ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
ปฏิปฺปสฺสมฺภนฺติ
อยมฺปีติ ปุริมาโย อุปาทาย วุจฺจติ ยาวตติยกนฺติ
ยาวตติยํ สมนุภาสนาย อาปชฺชติ น สห วตฺถุชฺฌาจารา
นิสฺสารณียนฺติ สงฺฆมฺหา นิสฺสาริยติ สงฺฆาทิเสโสติ เป เตนปิ
วุจฺจติ สงฺฆาทิเสโสติ
ธมฺมกมฺเม ธมฺมกมฺมสญฺญา นปฺปฏินิสฺสชฺชติ อาปตฺติ
สงฺฆาทิเสสสฺส ธมฺมกมฺเม เวมติกา นปฺปฏินิสฺสชฺชติ อาปตฺติ
สงฺฆาทิเสสสฺส ธมฺมกมฺเม อธมฺมกมฺมสญฺญา นปฺปฏินิสฺสชฺชติ
อาปตฺติ สงฺฆาทิเสสสฺส อธมฺมกมฺเม ธมฺมกมฺมสญฺญา อาปตฺติ


ทุกฺกฏสฺส อธมฺมกมฺเม เวมติกา อาปตฺติ ทุกฺกฏสฺส
อธมฺมกมฺเม อธมฺมกมฺมสญฺญา อาปตฺติ ทุกฺกฏสฺส
อนาปตฺติ อสมนุภาสนฺติยา ปฏินิสฺสชฺชนฺติยา อุมฺมตฺติกาย
อาทิกมฺมิกายาติ

อฏฺฐมสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน จณฺฑกาลี
ภิกฺขุนี กิสฺมิญฺจิเทว อธิกรเณ ปจฺฉา กตา กุปิตา อนตฺตมนา
เอวํ วเทติ ฉนฺทคามินิโย จ ภิกฺขุนิโย โทสคามินิโย จ
ภิกฺขุนิโย โมหคามินิโย จ ภิกฺขุนิโย ภยคามินิโย จ ภิกฺขุนิโยติ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม อยฺยา จณฺฑกาลี กิสฺมิญฺจิเทว
อธิกรเณ ปจฺฉา กตา กุปิตา อนตฺตมนา เอวํ วกฺขติ
ฉนฺทคามินิโย จ ภิกฺขุนิโย เป ภยคามินิโย จ ภิกฺขุนิโยติ
สจฺจํ กิร ภิกฺขเว จณฺฑกาลี ภิกฺขุนี กิสฺมิญฺจิเทว อธิกรเณ
ปจฺฉา กตา กุปิตา อนตฺตมนา เอวํ วเทติ ฉนฺทคามินิโย จ
ภิกฺขุนิโย เป ภยคามินิโย จ ภิกฺขุนิโยติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว จณฺฑกาลี ภิกฺขุนี



กิสฺมิญฺจิเทว อธิกรเณ ปจฺฉา กตา กุปิตา อนตฺตมนา เอวํ
วกฺขติ ฉนฺทคามินิโย จ ภิกฺขุนิโย เป ภยคามินิโย จ
ภิกฺขุนิโยติ เนตํ ภิกฺขเว อปฺปสนฺนานํ วา ปสาทาย เป เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน
ภิกฺขุนี กิสฺมิญฺจิเทว อธิกรเณ ปจฺฉา กตา กุปิตา อนตฺตมนา
เอวํ วเทยฺย ฉนฺทคามินิโย จ ภิกฺขุนิโย เป ภยคามินิโย จ
ภิกฺขุนิโยติ สา ภิกฺขุนี ภิกฺขุนีหิ เอวมสฺส วจนียา มายฺเย
กิสฺมิญฺจิเทว อธิกรเณ ปจฺฉา กตา กุปิตา อนตฺตมนา เอวํ
อวจ ฉนฺทคามินิโย จ ภิกฺขุนิโย เป ภยคามินิโย จ
ภิกฺขุนิโยติ อยฺยา โข ฉนฺทาปิ คจฺเฉยฺย โทสาปิ คจฺเฉยฺย โมหาปิ
คจฺเฉยฺย ภยาปิ คจฺเฉยฺยาติ เอวญฺจ สา ภิกฺขุนี ภิกฺขุนีหิ
วุจฺจมานา ตเถว ปคฺคเณฺหยฺย สา ภิกฺขุนี ภิกฺขุนีหิ ยาวตติยํ
สมนุภาสิตพฺพา ตสฺส ปฏินิสฺสคฺคาย ยาวตติยญฺเจ สมนุภาสิยมานา
ตํ ปฏินิสฺสชฺเชยฺย อิจฺเจตํ กุสลํ โน เจ ปฏินิสฺสชฺเชยฺย
อยมฺปิ ภิกฺขุนี ยาวตติยกํ ธมฺมํ อาปนฺนา นิสฺสารณียํ
สงฺฆาทิเสสนฺติ
ยา ปนาติ ยา ยาทิสา เป ภิกฺขุนีติ เป อยํ อิมสฺมึ
อตฺเถ อธิปฺเปตา ภิกฺขุนีติ กิสฺมิญฺจิเทว อธิกรเณติ อธิกรณํ นาม
จตฺตาริ อธิกรณานิ วิวาทาธิกรณํ อนุวาทาธิกรณํ อาปตฺตาธิกรณํ
กิจฺจาธิกรณํ ปจฺฉา กตา นาม ปราชิตา วุจฺจติ กุปิตา


อนตฺตมนาติ อนภิรทฺธา อาหตจิตฺตา ขิลชาตา เอวํ วเทยฺยาติ
ฉนฺทคามินิโย จ ภิกฺขุนิโย เป ภยคามินิโย จ ภิกฺขุนิโยติ
สา ภิกฺขุนีติ ยา สา เอวํวาทินี ภิกฺขุนี ภิกฺขุนีหีติ
อญฺญาหิ ภิกฺขุนีหิ ยา ปสฺสนฺติ ยา สุณนฺติ ตาหิ วตฺตพฺพา
มายฺเย กิสฺมิญฺจิเทว อธิกรเณ ปจฺฉา กตา กุปิตา อนตฺตมนา
เอวํ อวจ ฉนฺทคามินิโย จ ภิกฺขุนิโย เป ภยคามินิโย จ
ภิกฺขุนิโยติ อยฺยา โข ฉนฺทาปิ คจฺเฉยฺย เป ภยาปิ
คจฺเฉยฺยาติ ทุติยมฺปิ วตฺตพฺพา ตติยมฺปิ วตฺตพฺพา สเจ
ปฏินิสฺสชฺชติ อิจฺเจตํ กุสลํ โน เจ ปฏินิสฺสชฺชติ อาปตฺติ
ทุกฺกฏสฺส สุตฺวา น วทนฺติ อาปตฺติ ทุกฺกฏสฺส สา ภิกฺขุนี
สงฺฆมชฺฌํปิ อากฑฺฒิตฺวา วตฺตพฺพา มายฺเย กิสฺมิญฺจิเทว อธิกรเณ
ปจฺฉา กตา กุปิตา อนตฺตมนา เอวํ อวจ ฉนฺทคามินิโย จ
ภิกฺขุนิโย เป ภยคามินิโย จ ภิกฺขุนิโยติ อยฺยา โข ฉนฺทาปิ
คจฺเฉยฺย เป ภยาปิ คจฺเฉยฺยาติ ทุติยมฺปิ วตฺตพฺพา
ตติยมฺปิ วตฺตพฺพา สเจ ปฏินิสฺสชฺชติ อิจฺเจตํ กุสลํ โน
เจ ปฏินิสฺสชฺชติ อาปตฺติ ทุกฺกฏสฺส
สา ภิกฺขุนี สมนุภาสิตพฺพา เอวญฺจ ปน ภิกฺขเว
สมนุภาสิตพฺพา พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ
สุณาตุ เม อยฺเย สงฺโฆ อยํ อิตฺถนฺนามา ภิกฺขุนี กิสฺมิญฺจิเทว
อธิกรเณ ปจฺฉา กตา กุปิตา อนตฺตมนา เอวํ วเทติ



ฉนฺทคามินิโย จ ภิกฺขุนิโย เป ภยคามินิโย จ ภิกฺขุนิโยติ
สา ตํ วตฺถุํ นปฺปฏินิสฺสชฺชติ ยทิ สงฺฆสฺส ปตฺตกลฺลํ สงฺโฆ
อิตฺถนฺนามํ ภิกฺขุนึ สมนุภาเสยฺย ตสฺส วตฺถุสฺส ปฏินิสฺสคฺคาย
เอสา ญตฺติ สุณาตุ เม อยฺเย สงฺโฆ อยํ อิตฺถนฺนามา
ภิกฺขุนี กิสฺมิญฺจิเทว อธิกรเณ ปจฺฉา กตา กุปิตา อนตฺตมนา
เอวํ วเทติ ฉนฺทคามินิโย จ ภิกฺขุนิโย เป ภยคามินิโย จ
ภิกฺขุนิโยติ สา ตํ วตฺถุํ นปฺปฏินิสฺสชฺชติ สงฺโฆ อิตฺถนฺนามํ
ภิกฺขุนึ สมนุภาสติ ตสฺส วตฺถุสฺส ปฏินิสฺสคฺคาย ยสฺสา อยฺยาย
ขมติ อิตฺถนฺนามาย ภิกฺขุนิยา สมนุภาสนา ตสฺส วตฺถุสฺส
ปฏินิสฺสคฺคาย สา ตุณฺหสฺส ยสฺสา นกฺขมติ สา ภาเสยฺย
ทุติยมฺปิ เอตมตฺถํ วทามิ เป ตติยมฺปิ เอตมตฺถํ วทามิ เป
สมนุภฏฺฐา สงฺเฆน อิตฺถนฺนามา ภิกฺขุนี ตสฺส วตฺถุสฺส ปฏินิสฺสคฺคาย
ขมติ สงฺฆสฺส ตสฺมา ตุณฺหี เอวเมตํ ธารยามีติ
ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
กมฺมวาจาปริโยสาเน อาปตฺติ สงฺฆาทิเสสสฺส สงฺฆาทิเสสํ
อชฺฌาปชฺชนฺติยา ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
ปฏิปฺปสฺสมฺภนฺติ
อยมฺปีติ ปุริมาโย อุปาทาย วุจฺจติ ยาวตติยกนฺติ
ยาวตติยํ สมนุภาสนาย อาปชฺชติ น สห วตฺถุชฺฌาจารา
นิสฺสารณียนฺติ สงฺฆมฺหา นิสฺสาริยติ สงฺฆาทิเสโสติ เป เตนปิ


วุจฺจติ สงฺฆาทิเสโสติ
ธมฺมกมฺเม ธมฺมกมฺมสญฺญา นปฺปฏินิสฺสชฺชติ อาปตฺติ
สงฺฆาทิเสสสฺส ธมฺมกมฺเม เวมติกา นปฺปฏินิสฺสชฺชติ อาปตฺติ
สงฺฆาทิเสสสฺส ธมฺมกมฺเม อธมฺมกมฺมสญฺญา นปฺปฏินิสฺสชฺชติ
อาปตฺติ สงฺฆาทิเสสสฺส อธมฺมกมฺเม ธมฺมกมฺมสญฺญา อาปตฺติ
ทุกฺกฏสฺส อธมฺมกมฺเม เวมติกา อาปตฺติ ทุกฺกฏสฺส
อธมฺมกมฺเม อธมฺมกมฺมสญฺญา อาปตฺติ ทุกฺกฏสฺส
อนาปตฺติ อสมนุภาสนฺติยา ปฏินิสฺสชฺชนฺติยา
อุมฺมตฺติกาย อาทิกมฺมิกายาติ

นวมสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทาย
ภิกฺขุนิยา อนฺเตวาสินิโย ภิกฺขุนิโย สํสฏฺฐา วิหรนฺติ ปาปาจารา
ปาปสทฺทา ปาปสิโลกา ภิกฺขุนีสงฺฆสฺส วิเหสิกา อญฺญมญฺญิสฺสา
วชฺชปฏิจฺฉาทิกา ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย สํสฏฺฐา
วิหริสฺสนฺติ ปาปาจารา ปาปสทฺทา ปาปสิโลกา ภิกฺขุนีสงฺฆสฺส



วิเหสิกา อญฺญมญฺญิสฺสา วชฺชปฏิจฺฉาทิกาติ เป สจฺจํ กิร ภิกฺขเว
ภิกฺขุนิโย สํสฏฺฐา วิหรนฺติ ปาปาจารา ปาปสทฺทา ปาปสิโลกา
ภิกฺขุนีสงฺฆสฺส วิเหสิกา อญฺญมญฺญิสฺสา วชฺชปฏิจฺฉาทิกาติ สจฺจํ
ภควาติ วิครหิ พุทฺโธ ภควา กถํ หิ นาม ภิกฺขเว ภิกฺขุนิโย
สํสฏฺฐา วิหริสฺสนฺติ ปาปาจารา ปาปสทฺทา ปาปสิโลกา ภิกฺขุนีสงฺฆสฺส
วิเหสิกา อญฺญมญฺญิสฺสา วชฺชปฏิจฺฉาทิกา เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ภิกฺขุนิโย ปเนว สํสฏฺฐา วิหรนฺติ
ปาปาจารา ปาปสทฺทา ปาปสิโลกา ภิกฺขุนีสงฺฆสฺส วิเหสิกา
อญฺญมญฺญิสฺสา วชฺชปฏิจฺฉาทิกา ตา ภิกฺขุนิโย ภิกฺขุนีหิ เอวมสฺสุ
วจนียา ภคินิโย โข สํสฏฺฐา วิหรนฺติ ปาปาจารา ปาปสทฺทา
ปาปสิโลกา ภิกฺขุนีสงฺฆสฺส วิเหสิกา อญฺญมญฺญิสฺสา วชฺชปฏิจฺฉาทิกา
วิวิจฺจถยฺเย วิเวกญฺเญว ภคินีนํ สงฺโฆ วณฺเณตีติ
เอวญฺจ ตา ภิกฺขุนิโย ภิกฺขุนีหิ วุจฺจมานา ตเถว ปคฺคเณฺหยฺยย ตา
ภิกฺขุนิโย ภิกฺขุนีหิ ยาวตติยํ สมนุภาสิตพฺพา ตสฺส ปฏินิสฺสคฺคาย
ยาวตติยญฺเจ สมนุภาสิยมานา ตํ ปฏินิสฺสชฺเชยฺยย อิจฺเจตํ กุสลํ
โน เจ ปฏินิสฺสชฺเชยฺยย อิมาปิ ภิกฺขุนิโย ยาวตติยกํ ธมฺมํ อาปนฺนา
นิสฺสารณียํ สงฺฆาทิเสสนฺติ
ภิกฺขุนิโย ปเนวาติ อุปสมฺปนฺนาโย วุจฺจติ สํสฏฺฐา
วิหรนฺติ อนนุโลมิเกน กายิกวาจสิเกน สํสฏฺฐา วิหรนฺติ




ปาปาจาราติ ปาปเกน อาจาเรน สมนฺนาคตา ปาปสทฺทาติ ปาปเกน
กิตฺติสทฺเทน อพฺภุคฺคตา ปาปสิโลกาติ ปาปเกน มิจฺฉาชีเวน
ชีวิตํ กปฺเปนฺติ ภิกฺขุนีสงฺฆสฺส วิเหสิกาติ อญฺญมญฺญิสฺสา กมฺเม
กยิรมาเน ปฏิกฺโกสนฺติ อญฺญมญฺญิสฺสา วชฺชปฏิจฺฉาทิกาติ
อญฺญมญฺญํ วชฺชํ ปฏิจฺฉาเทนฺติ
ตา ภิกฺขุนิโยติ ยา ตา สํสฏฺฐา ภิกฺขุนิโย ภิกฺขุนีหีติ
อญฺญาหิ ภิกฺขุนีหิ ยา ปสฺสนฺติ ยา สุณนฺติ ตาหิ วตฺตพฺพา
ภคินิโย โข สํสฏฺฐา วิหรนฺติ ปาปาจารา ปาปสทฺทา ปาปสิโลกา
ภิกฺขุนีสงฺฆสฺส วิเหสิกา อญฺญมญฺญิสฺสา วชฺชปฏิจฺฉาทิกา
วิวิจฺจถยฺเย วิเวกญฺเญว ภคินีนํ สงฺโฆ วณฺเณตีติ ทุติยมฺปิ
วตฺตพฺพา ตติยมฺปิ วตฺตพฺพา สเจ ปฏินิสฺสชฺชนฺติ อิจฺเจตํ กุสลํ
โน เจ ปฏินิสฺสชฺชนฺติ อาปตฺติ ทุกฺกฏสฺส สุตฺวา น วทนฺติ
อาปตฺติ ทุกฺกฏสฺส ตา ภิกฺขุนิโย สงฺฆมชฺฌํปิ อากฑฺฒิตฺวา
วตฺตพฺพา ภคินิโย โข สํสฏฺฐา วิหรนฺติ ปาปาจารา ปาปสทฺทา
ปาปสิโลกา ภิกฺขุนีสงฺฆสฺส วิเหสิกา อญฺญมญฺญิสฺสา วชฺช
ปฏิจฺฉาทิกา วิวิจฺจถยฺเย วิเวกญฺเญว ภคินีนํ สงฺโฆ วณฺเณตีติ
ทุติยมฺปิ วตฺตพฺพา ตติยมฺปิ วตฺตพฺพา สเจ ปฏินิสฺสชฺชนฺติ
อิจฺเจตํ กุสลํ โน เจ ปฏินิสฺสชฺชนฺติ อาปตฺติ ทุกฺกฏสฺส
ตา ภิกฺขุนิโย สมนุภาสิตพฺพา เอวญฺจ ปน ภิกฺขเว
สมนุภาสิตพฺพา พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ



สุณาตุ เม อยฺเย สงฺโฆ อิตฺถนฺนามา จ อิตฺถนฺนามา จ ภิกฺขุนิโย
สํสฏฺฐา วิหรนฺติ ปาปาจารา ปาปสทฺทา ปาปสิโลกา ภิกฺขุนีสงฺฆสฺส
วิเหสิกา อญฺญมญฺญิสฺสา วชฺชปฏิจฺฉาทิกา ตา ตํ วตฺถถ
นปฺปฏินิสฺสชฺชนฺติ ยทิ สงฺฆสฺส ปตฺตกลฺลํ สงฺโฆ อิตฺถนฺนามญฺจ
อิตฺถนฺนามญฺจ ภิกฺขุนิโย สมนุภาเสยฺย ตสฺส วตฺถุสฺส ปฏินิสฺสคฺคาย
เอสา ญตฺติ สุณาตุ เม อยฺเย สงฺโฆ อิตฺถนฺนามา จ อิตฺถนฺนามา
จ ภิกฺขุนิโย สํสฏฺฐา วิหรนฺติ ปาปาจารา ปาปสทฺทา ปาปสิโลกา
ภิกฺขุนีสงฺฆสฺส วิเหสิกา อญฺญมญฺญิสฺสา วชฺชปฏิจฺฉาทิกา ตา ตํ
วตฺถุํ นปฺปฏินิสฺสชฺชนฺติ สงฺโฆ อิตฺถนฺนามญฺจ อิตฺถนฺนามญฺจ
ภิกฺขุนิโย สมนุภาสติ ตสฺส วตฺถุสฺส ปฏินิสฺสคฺคาย ยสฺสา อยฺยาย
ขมติ อิตฺถนฺนามาย จ อิตฺถนฺนามาย จ ภิกฺขุนีนํ สมนุภาสนา ตสฺสึ
วตฺถุสฺส ปฏินิสฺสคฺคาย สา ตุณฺหสฺส ยสฺสา นกฺขมติ สา
ภาเสยฺย ทุติยมฺปิ เอตมตฺถํ วทามิ เป ตติยมฺปิ เอตมตฺถํ
วทามิ เป สมนุภฏฺฐา สงฺเฆน อิตฺถนฺนามา จ อิตฺถนฺนามา
จ ภิกฺขุนิโย ตสฺส วตฺถุสฺส ปฏินิสฺสคฺคาย ขมติ สงฺฆสฺส
ตสฺมา ตุณฺหี เอวเมตํ ธารยามีติ
ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
กมฺมวาจาปริโยสาเน อาปตฺติ สงฺฆาทิเสสสฺส สงฺฆาทิเสสํ
อชฺฌาปชฺชนฺตีนํ ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
ปฏิปฺปสฺสมฺภนฺติ เทฺว ติสฺโส เอกโต สมนุภาสิตพฺพา ตทุตฺตริ



น สมนุภาสิตพฺพา
อิมาปิ ภิกฺขุนิโยติ ปุริมาโย อุปาทาย วุจฺจนฺติ
ยาวตติยกนฺติ ยาวตติยํ สมนุภาสนาย อาปชฺชนฺติ น สห
วตฺถุชฺฌาจารา นิสฺสารณียนฺติ สงฺฆมฺหา นิสฺสาริยติ
สงฺฆาทิเสโสติ เป เตนปิ วุจฺจติ สงฺฆาทิเสโสติ
ธมฺมกมฺเม ธมฺมกมฺมสญฺญา นปฺปฏินิสฺสชฺชนฺติ อาปตฺติ
สงฺฆาทิเสสสฺส ธมฺมกมฺเม เวมติกา นปฺปฏินิสฺสชฺชนฺติ อาปตฺติ
สงฺฆาทิเสสสฺส ธมฺมกมฺเม อธมฺมกมฺมสญฺญา นปฺปฏินิสฺสชฺชนฺติ
อาปตฺติ สงฺฆาทิเสสสฺส อธมฺมกมฺเม ธมฺมกมฺมสญฺญา อาปตฺติ
ทุกฺกฏสฺส อธมฺมกมฺเม เวมติกา อาปตฺติ ทุกฺกฏสฺส
อธมฺมกมฺเม อธมฺมกมฺมสญฺญา อาปตฺติ ทุกฺกฏสฺส
อนาปตฺติ อสมนุภาสนฺตีนํ ปฏินิสฺสชฺชนฺตีนํ อุมฺมตฺติกานํ
ขิตฺตจิตฺตานํ เวทนฏฺฏานํ อาทิกมฺมิกานนฺติ

ทสมสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี สงฺเฆน สมนุภฏฺฐา ภิกฺขุนิโย เอวํ วเทติ สํสฏฺฐา ว
อยฺเย ตุเมฺห วิหรถ มา ตุเมฺห นานา วิหริตฺถ สนฺติ สงฺเฆ
อญฺญาปิ ภิกฺขุนิโย เอวาจารา เอวํสทฺทา เอวํสิโลกา ภิกฺขุนีสงฺฆสฺส



วิเหสิกา อญฺญมญฺญิสฺสา วชฺชปฏิจฺฉาทิกา ตา สงฺโฆ
น กิญฺจิ อาห ตุเมฺหเยว สงฺโฆ อุญฺญาย ปริภเวน อกฺขนฺติยา
เวภสฺสา ทุพฺพลฺยา เอวมาห ภคินิโย โข สํสฏฺฐา วิหรนฺติ
ปาปาจารา ปาปสทฺทา ปาปสิโลกา ภิกฺขุนีสงฺฆสฺส วิเหสิกา
อญฺญมญฺญิสฺสา วชฺชปฏิจฺฉาทิกา วิวิจฺจถยฺเย วิเวกญฺเญว ภคินีนํ
สงฺโฆ วณฺเณตีติ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม อยฺยา ถุลฺลนนฺทา
สงฺเฆน สมนุภฏฺฐา ภิกฺขุนิโย เอวํ วกฺขติ สํสฏฺฐา ว อยฺเย
ตุเมฺห วิหรถ มา ตุเมฺห นานา วิหริตฺถ เป วิวิจฺจถยฺเย
วิเวกญฺเญว ภคินีนํ สงฺโฆ วณฺเณตีติ เป สจฺจํ กิร ภิกฺขเว
ถุลฺลนนฺทา ภิกฺขุนี สงฺเฆน สมนุภฏฺฐา ภิกฺขุนิโย เอวํ วเทติ
สํสฏฺฐา ว อยฺเย ตุเมฺห วิหรถ มา ตุเมฺห นานา วิหริตฺถ
เป วิวิจฺจถยฺเย วิเวกญฺเญว ภคินีนํ สงฺโฆ วณฺเณตีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว
ถุลฺลนนฺทา ภิกฺขุนี สงฺเฆน สมนุภฏฺฐา ภิกฺขุนิโย เอวํ วกฺขติ
สํสฏฺฐา ว อยฺเย ตุเมฺห วิหรถ มา ตุเมฺห นานา วิหริตฺถ
เป วิวิจฺจถยฺเย วิเวกญฺเญว ภคินีนํ สงฺโฆ วณฺเณตีติ เนตํ
ภิกฺขเว อปฺปสนฺนานํ วา ปสาทาย เป เอวญฺจ ปน ภิกฺขเว
ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี เอวํ



วเทยฺย สํสฏฺฐา ว อยฺเย ตุเมฺห วิหรถ มา ตุเมฺห นานา
วิหริตฺถ สนฺติ สงฺเฆ อญฺญาปิ ภิกฺขุนิโย เอวาจารา เอวํสทฺทา
เอวํสิโลกา ภิกฺขุนีสงฺฆสฺส วิเหสิกา อญฺญมญฺญิสฺสา วชฺชปฏิจฺฉาทิกา
ตา สงฺโฆ น กิญฺจิ อาห ตุเมฺหเยว สงฺโฆ อุญฺญาย ปริภเวน
อกฺขนฺติยา เวภสฺสา ทุพฺพลฺยา เอวมาห ภคินิโย โข สํสฏฺฐา
วิหรนฺติ ปาปาจารา ปาปสทฺทา ปาปสิโลกา ภิกฺขุนีสงฺฆสฺส วิเหสิกา
อญฺญมญฺญิสฺสา วชฺชปฏิจฺฉาทิกา วิวิจฺจถยฺเย วิเวกญฺเญว
ภคินีนํ สงฺโฆ วณฺเณตีติ สา ภิกฺขุนี ภิกฺขุนีหิ เอวมสฺส วจนียา
มายฺเย เอวํ อวจ สํสฏฺฐา ว อยฺเย ตุเมฺห วิหรถ มา ตุเมฺห
นานา วิหริตฺถ สนฺติ สงฺเฆ อญฺญาปิ ภิกฺขุนิโย เอวาจารา เอวํสทฺทา
เอวํสิโลกา ภิกฺขุนีสงฺฆสฺส วิเหสิกา อญฺญมญฺญิสฺสา วชฺชปฏิจฺฉาทิกา
ตา สงฺโฆ น กิญฺจิ อาห ตุเมฺหเยว สงฺโฆ อุญฺญาย
ปริภเวน อกฺขนฺติยา เวภสฺสา ทุพฺพลฺยา เอวมาห ภคินิโย โข
สํสฏฺฐา วิหรนฺติ ปาปาจารา ปาปสทฺทา ปาปสิโลกา ภิกฺขุนีสงฺฆสฺส
วิเหสิกา อญฺญมญฺญิสฺสา วชฺชปฏิจฺฉาทิกา วิวิจฺจถยฺเย วิเวกญฺเญว
ภคินีนํ สงฺโฆ วณฺเณตีติ เอวญฺจ สา ภิกฺขุนี ภิกฺขุนีหิ
วุจฺจมานา ตเถว ปคฺคเณฺหยฺย สา ภิกฺขุนี ภิกฺขุนีหิ ยาวตติยํ
สมนุภาสิตพฺพา ตสฺส ปฏินิสฺสคฺคาย ยาวตติยญฺเจ สมนุภาสิยมานา
ตํ ปฏินิสฺสชฺเชยฺย อิจฺเจตํ กุสลํ โน เจ ปฏินิสฺสชฺเชยฺย อยมฺปิ
ภิกฺขุนี ยาวตติยกํ ธมฺมํ อาปนฺนา นิสฺสารณียํ สงฺฆาทิเสสนฺติ



ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ เอวํ วเทยฺยาติ สํสฏฺฐา ว
อยฺเย ตุเมฺห วิหรถ มา ตุเมฺห นานา วิหริตฺถ สนฺติ สงฺเฆ
อญฺญาปิ ภิกฺขุนิโย เอวาจารา เอวํสทฺทา เอวํสิโลกา ภิกฺขุนีสงฺฆสฺส
วิเหสิกา อญฺญมญฺญิสฺสา วชฺชปฏิจฺฉาทิกา ตา สงฺโฆ น กิญฺจิ
อาห ตุเมฺหเยว สงฺโฆ อุญฺญายาติ อวญฺญาย ปริภเวนาติ
ปริภพฺยตา อกฺขนฺติยาติ โกเปน เวภสฺสาติ วิภสฺสีกตา
ทุพฺพลฺยาติ อปกฺขตา เอวมาห ภคินิโย โข สํสฏฺฐา วิหรนฺติ
ปาปาจารา ปาปสทฺทา ปาปสิโลกา ภิกฺขุนีสงฺฆสฺส วิเหสิกา
อญฺญมญฺญิสฺสา วชฺชปฏิจฺฉาทิกา วิวิจฺจถยฺเย วิเวกญฺเญว ภคินีนํ
สงฺโฆ วณฺเณตีติ สา ภิกฺขุนีติ ยา สา เอวํวาทินี ภิกฺขุนี
ภิกฺขุนีหีติ อญฺญาหิ ภิกฺขุนีหิ ยา ปสฺสนฺติ ยา สุณนฺติ ตาหิ
วตฺตพฺพา มายฺเย เอวํ อวจ สํสฏฺฐา ว อยฺเย ตุเมฺห วิหรถ
มา ตุเมฺห นานา วิหริตฺถ เป วิวิจฺจถยฺเย วิเวกญฺเญว
ภคินีนํ สงฺโฆ วณฺเณตีติ ทุติยมฺปิ วตฺตพฺพา ตติยมฺปิ วตฺตพฺพา
สเจ ปฏินิสฺสชฺชติ อิจฺเจตํ กุสลํ โน เจ ปฏินิสฺสชฺชติ อาปตฺติ
ทุกฺกฏสฺส สุตฺวา น วทนฺติ อาปตฺติ ทุกฺกฏสฺส สา
ภิกฺขุนี สงฺฆมชฺฌํปิ อากฑฺฒิตฺวา วตฺตพฺพา มายฺเย เอวํ อวจ
สํสฏฺฐา ว อยฺเย ตุเมฺห วิหรถ มา ตุเมฺห นานา วิหริตฺถ
เป วิวิจฺจถยฺเย วิเวกญฺเญว ภคินีนํ สงฺโฆ วณฺเณตีติ



ทุติยมฺปิ วตฺตพฺพา ตติยมฺปิ วตฺตพฺพา สเจ ปฏินิสฺสชฺชติ
อิจฺเจตํ กุสลํ โน เจ ปฏินิสฺสชฺชติ อาปตฺติ ทุกฺกฏสฺส
สา ภิกฺขุนี สมนุภาสิตพฺพา เอวญฺจ ปน ภิกฺขเว
สมนุภาสิตพฺพา พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ
สุณาตุ เม อยฺเย สงฺโฆ อยํ อิตฺถนฺนามา ภิกฺขุนี สงฺเฆน สมนุภฏฺฐา
ภิกฺขุนิโย เอวํ วเทติ สํสฏฺฐา ว อยฺเย ตุเมฺห วิหรถ มา
ตุเมฺห นานา วิหริตฺถ สนฺติ สงฺเฆ อญฺญาปิ ภิกฺขุนิโย เอวาจารา
เอวํสทฺทา เอวํสิโลกา ภิกฺขุนีสงฺฆสฺส วิเหสิกา อญฺญมญฺญิสฺสา
วชฺชปฏิจฺฉาทิกา ตา สงฺโฆ น กิญฺจิ อาห ตุเมฺหเยว สงฺโฆ
อุญฺญาย ปริภเวน อกฺขนฺติยา เวภสฺสา ทุพฺพลฺยา เอวมาห ภคินิโย
โข สํสฏฺฐา วิหรนฺติ เป วิวิจฺจถยฺเย วิเวกญฺเญว ภคินีนํ
สงฺโฆ วณฺเณตีติ สา ตํ วตฺถุํ นปฺปฏินิสฺสชฺชติ ยทิ สงฺฆสฺส
ปตฺตกลฺลํ สงฺโฆ อิตฺถนฺนามํ ภิกฺขุนึ สมนุภาเสยฺย ตสฺส วตฺถุสฺส
ปฏินิสฺสคฺคาย เอสา ญตฺติ สุณาตุ เม อยฺเย สงฺโฆ อยํ
อิตฺถนฺนามา ภิกฺขุนี สงฺเฆน สมนุภฏฺฐา ภิกฺขุนิโย เอวํ วเทติ
สํสฏฺฐา ว อยฺเย ตุเมฺห วิหรถ มา ตุเมฺห นานา วิหริตฺถ
สนฺติ สงฺเฆ อญฺญาปิ ภิกฺขุนิโย เอวาจารา เอวํสทฺทา เอวํสิโลกา
ภิกฺขุนีสงฺฆสฺส วิเหสิกา อญฺญมญฺญิสฺสา วชฺชปฏิจฺฉาทิกา ตา
สงฺโฆ น กิญฺจิ อาห ตุเมฺหเยว สงฺโฆ อุญฺญาย ปริภเวน
อกฺขนฺติยา เวภสฺสา ทุพฺพลฺยา เอวมาห ภคินิโย โข สํสฏฺฐา วิหรนฺติ


ปาปาจารา ปาปสทฺทา ปาปสิโลกา ภิกฺขุนีสงฺฆสฺส วิเหสิกา
อญฺญมญฺญิสฺสา วชฺชปฏิจฺฉาทิกา วิวิจฺจถยฺเย วิเวกญฺเญว ภคินีนํ
สงฺโฆ วณฺเณตีติ สา ตํ วตฺถุํ นปฺปฏินิสฺสชฺชติ สงฺโฆ
อิตฺถนฺนามํ ภิกฺขุนึ สมนุภาสติ ตสฺส วตฺถุสฺส ปฏินิสฺสคฺคาย ยสฺสา
อยฺยาย ขมติ อิตฺถนฺนามาย ภิกฺขุนิยา สมนุภาสนา ตสฺส วตฺถุสฺส
ปฏินิสฺสคฺคาย สา ตุณฺหสฺส ยสฺสา นกฺขมติ สา ภาเสยฺย
ทุติยมฺปิ เอตมตฺถํ วทามิ เป ตติยมฺปิ เอตมตฺถํ วทามิ เป
สมนุภฏฺฐา สงฺเฆน อิตฺถนฺนามา ภิกฺขุนี ตสฺส วตฺถุสฺส ปฏินิสฺสคฺคาย
ขมติ สงฺฆสฺส ตสฺมา ตุณฺหี เอวเมตํ ธารยามีติ
ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
กมฺมวาจาปริโยสาเน อาปตฺติ สงฺฆาทิเสสสฺส สงฺฆาทิเสสํ
อชฺฌาปชฺชนฺติยา ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
ปฏิปฺปสฺสมฺภนฺติ
อยมฺปีติ ปุริมาโย อุปาทาย วุจฺจติ ยาวตติยกนฺติ
ยาวตติยํ สมนุภาสนาย อาปชฺชติ น สห วตฺถุชฺฌาจารา
นิสฺสารณียนฺติ สงฺฆมฺหา นิสฺสาริยติ สงฺฆาทิเสโสติ สงฺโฆ ว ตสฺสา
อาปตฺติยา มานตฺตํ เทติ มูลาย ปฏิกสฺสติ อพฺเภติ น สมฺพหุลา
น เอกา ภิกฺขุนี เตน วุจฺจติ สงฺฆาทิเสโสติ ตสฺเสว อาปตฺตินิกายสฺส
นาม กมฺมํ อธิวจนํ เตนปิ วุจฺจติ สงฺฆาทิเสโสติ
ธมฺมกมฺเม ธมฺมกมฺมสญฺญา นปฺปฏินิสฺสชฺชติ อาปตฺติ


สงฺฆาทิเสสสฺส ธมฺมกมฺเม เวมติกา นปฺปฏินิสฺสชฺชติ อาปตฺติ
สงฺฆาทิเสสสฺส ธมฺมกมฺเม อธมฺมกมฺมสญฺญา นปฺปฏินิสฺสชฺชติ
อาปตฺติ สงฺฆาทิเสสสฺส อธมฺมกมฺเม ธมฺมกมฺมสญฺญา อาปตฺติ
ทุกฺกฏสฺส อธมฺมกมฺเม เวมติกา อาปตฺติ ทุกฺกฏสฺส
อธมฺมกมฺเม อธมฺมกมฺมสญฺญา อาปตฺติ ทุกฺกฏสฺส
อนาปตฺติ อสมนุภาสนฺติยา ปฏินิสฺสชฺชนฺติยา อุมฺมตฺติกาย
อาทิกมฺมิกายาติ
อุทฺทิฏฺฐา โข อยฺยาโย สตฺตรส สงฺฆาทิเสสา ธมฺมา
นว ปฐมาปตฺติกา อฏฺฐ ยาวตติยกา เยสํ ภิกฺขุนี อญฺญตรํ
วา อญฺญตรํ วา อาปชฺชติ ตาย ภิกฺขุนิยา อุภโตสงฺเฆ ปกฺขมานตฺตํ
จริตพฺพํ จิณฺณมานตฺตาย ภิกฺขุนิยา ยตฺถ สิยา วีสติคโณ
ภิกฺขุนีสงฺโฆ ตตฺถ สา ภิกฺขุนี อพฺเภตพฺพา เอกายปิ เจ อูโน
วีสติคโณ ภิกฺขุนีสงฺโฆ ตํ ภิกฺขุนึ อพฺเภยฺย สา จ ภิกฺขุนี
อนพฺภิตา ตา จ ภิกฺขุนิโย คารยฺหา อยํ ตตฺถ สามีจิ
ตตฺถยฺยาโย ปุจฺฉามิ กจฺจิตฺถ ปริสุทฺธา ทุติยมฺปิ ปุจฺฉามิ
กจฺจิตฺถ ปริสุทฺธา ตติยมฺปิ ปุจฺฉามิ กจฺจิตฺถ ปริสุทฺธา
ปริสุทฺเธตฺถยฺยาโย ตสฺมา ตุณฺหี เอวเมตํ ธารยามีติ
สตฺตรสกณฺฑํ นิฏฺฐิตํ





นิสฺสคฺคิยกณฺฑํ
อิเม โข ปนยฺยาโย ตึส นิสฺสคฺคิยา ปาจิตฺติยา ธมฺมา อุทฺเทสํ
อาคจฺฉนฺติ
ปตฺตวคฺคสฺส ปฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย พหุปตฺเต สนฺนิจยํ กโรนฺติ มนุสฺสา วิหารจาริกํ
อาหิณฺฑนฺตา ปสฺสิตฺวา อุชฺฌายนฺติ ขียนฺติ วิปาเจนฺติ กถํ หิ
นาม ภิกฺขุนิโย พหุปตฺเต สนฺนิจยํ กริสฺสนฺติ ปตฺตวณิชฺชํ วา
ภิกฺขุนิโย กริสฺสนฺติ อามตฺติกาปณํ วา ปสาเรสฺสนฺตีติ อสฺโสสุํ
โข ภิกฺขุนิโย เตสํ มนุสฺสานํ อุชฺฌายนฺตานํ ขียนฺตานํ วิปาเจนฺตานํ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม ฉพฺพคฺคิยา ภิกฺขุนิโย ปตฺตสนฺนิจยํ
กริสฺสนฺตีติ เป สจฺจํ กิร ภิกฺขเว ฉพฺพคฺคิยา ภิกฺขุนิโย ปตฺตสนฺนิจยํ
กโรนฺตีติ สจฺจํ ภควาติ วิครหิ พุทฺโธ ภควา กถํ หิ
นาม ภิกฺขเว ฉพฺพคฺคิยา ภิกฺขุนิโย ปตฺตสนฺนิจยํ กริสฺสนฺติ เนตํ
ภิกฺขเว อปฺปสนฺนานํ วา ปสาทาย เป เอวญฺจ ปน ภิกฺขเว
ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี ปตฺตสนฺนิจยํ



กเรยฺย นิสฺสคฺคิยํ ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ปตฺโต นาม เทฺว ปตฺตา
อโยปตฺโต มตฺติกาปตฺโต ตโย ปตฺตสฺส วณฺณา อุกฺกฏฺโฐ
ปตฺโต มชฺฌิโม ปตฺโต โอมโก ปตฺโต อุกฺกฏฺโฐ นาม ปตฺโต
อฑฺฒาฬฺหโกทนํ คณฺหาติ จตุภาคํ ขาทนียํ ตทูปิยํ พฺยญฺชนํ
มชฺฌิโม นาม ปตฺโต นาฬิโกทนํ คณฺหาติ จตุภาคํ ขาทนียํ
ตทูปิยํ พฺยญฺชนํ โอมโก นาม ปตฺโต ปตฺโถทนํ คณฺหาติ
จตุภาคํ ขาทนียํ ตทูปิยํ พฺยญฺชนํ ตโต อุกฺกฏฺโฐ อปตฺโต
โอมโก อปตฺโต สนฺนิจยํ กเรยฺยาติ อนธิฏฺฐิโต อวิกปฺปิโต
นิสฺสคฺคิโย โหติ สห อรุณุคฺคมนา นิสฺสคฺคิโย โหติ นิสฺสชฺชิตพฺโพ
สงฺฆสฺส วา คณสฺส วา เอกภิกฺขุนิยา วา เอวญฺจ ปน ภิกฺขเว
นิสฺสชฺชิตพฺโพ
ตาย ภิกฺขุนิยา สงฺฆํ อุปสงฺกมิตฺวา เอกํสํ อุตฺตราสงฺคํ
กริตฺวา วุฑฺฒานํ ภิกฺขุนีนํ ปาเท วนฺทิตฺวา อุกฺกุฏิกํ นิสีทิตฺวา
อญฺชลึ ปคฺคเหตฺวา เอวมสฺส วจนีโย อยํ เม อยฺเย ปตฺโต
รตฺตาติกฺกนฺโต นิสฺสคฺคิโย อิมาหํ สงฺฆสฺส นิสฺสชฺชามีติ




นิสฺสชฺชิตฺวา อาปตฺติ เทเสตพฺพา พฺยตฺตาย ภิกฺขุนิยา ปฏิพลาย
อาปตฺติ ปฏิคฺคเหตพฺพา นิสฺสฏฺฐปตฺโต ทาตพฺโพ สุณาตุ เม อยฺเย
สงฺโฆ อยํ ปตฺโต อิตฺถนฺนามาย ภิกฺขุนิยา นิสฺสคฺคิโย สงฺฆสฺส
นิสฺสฏฺโฐ ยทิ สงฺฆสฺส ปตฺตกลฺลํ สงฺโฆ อิมํ ปตฺตํ
อิตฺถนฺนามาย ภิกฺขุนิยา ทเทยฺยาติ
ตาย ภิกฺขุนิยา สมฺพหุลา ภิกฺขุนิโย อุปสงฺกมิตฺวา
เอกํสํ อุตฺตราสงฺคํ กริตฺวา วุฑฺฒานํ ภิกฺขุนีนํ ปาเท วนฺทิตฺวา
อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺสุ วจนียา อยํ
เม อยฺยาโย ปตฺโต รตฺตาติกฺกนฺโต นิสฺสคฺคิโย อิมาหํ อยฺยานํ
นิสฺสชฺชามีติ นิสฺสชฺชิตฺวา อาปตฺติ เทเสตพฺพา พฺยตฺตาย
ภิกฺขุนิยา ปฏิพลาย อาปตฺติ ปฏิคฺคเหตพฺพา นิสฺสฏฺฐปตฺโต
ทาตพฺโพ สุณนฺตุ เม อยฺยาโย อยํ ปตฺโต อิตฺถนฺนามาย
ภิกฺขุนิยา นิสฺสคฺคิโย อยฺยานํ นิสฺสฏฺโฐ ยทิ อยฺยานํ ปตฺตกลฺลํ
อยฺยาโย อิมํ ปตฺตํ อิตฺถนฺนามาย ภิกฺขุนิยา ทเทยฺยุนฺติ
ตาย ภิกฺขุนิยา เอกํ ภิกฺขุนึ อุปสงฺกมิตฺวา เอกํสํ
อุตฺตราสงฺคํ กริตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา
เอวมสฺส วจนียา อยํ เม อยฺเย ปตฺโต รตฺตาติกฺกนฺโต นิสฺสคฺคิโย
อิมาหํ อยฺยาย นิสฺสชฺชามีติ นิสฺสชฺชิตฺวา อาปตฺติ เทเสตพฺพา
ตาย ภิกฺขุนิยา อาปตฺติ ปฏิคฺคเหตพฺพา นิสฺสฏฺฐปตฺโต ทาตพฺโพ
อิมํ ปตฺตํ อยฺยาย ทมฺมีติ


รตฺตาติกฺกนฺเต อติกฺกนฺตสญฺญา นิสฺสคฺคิยํ ปาจิตฺติยํ
รตฺตาติกฺกนฺเต เวมติกา นิสฺสคฺคิยํ ปาจิตฺติยํ รตฺตาติกฺกนฺเต
อนติกฺกนฺตสญฺญา นิสฺสคฺคิยํ ปาจิตฺติยํ อนธิฏฺฐิเต
อธิฏฺฐิตสญฺญา นิสฺสคฺคิยํ ปาจิตฺติยํ อวิกปฺปิเต วิกปฺปิตสญฺญา
นิสฺสคฺคิยํ ปาจิตฺติยํ อวิสฺสชฺชิเต วิสฺสชฺชิตสญฺญา นิสฺสคฺคิยํ
ปาจิตฺติยํ อนฏฺเฐ นฏฺฐสญฺญา อวินฏฺเฐ วินฏฺฐสญฺญา
อภินฺเน ภินฺนสญฺญา อวิลุตฺเต วิลุตฺตสญฺญา นิสฺสคฺคิยํ
ปาจิตฺติยํ
นิสฺสคฺคิยํ ปตฺตํ อนิสฺสชฺชิตฺวา ปริภุญฺชติ อาปตฺติ
ทุกฺกฏสฺส รตฺตานติกฺกนฺเต อติกฺกนฺตสญฺญา อาปตฺติ
ทุกฺกฏสฺส รตฺตานติกฺกนฺเต เวมติกา อาปตฺติ ทุกฺกฏสฺส
รตฺตานติกฺกนฺเต อนติกฺกนฺตสญฺญา อนาปตฺติ
อนาปตฺติ อนฺโตอรุณํ อธิฏฺเฐติ วิกปฺเปติ วิสฺสชฺเชติ
นสฺสติ วินสฺสติ ภิชฺชติ อจฺฉินฺทิตฺวา คณฺหนฺติ วิสฺสาสํ
คณฺหนฺติ อุมฺมตฺติกาย อาทิกมฺมิกายาติ
เตน โข ปน สมเยน ฉพฺพคฺคิยา ภิกฺขุนิโย นิสฺสฏฺฐปตฺตํ
น เทนฺติ ภควโต เอตมตฺถํ อาโรเจสุํ น ภิกฺขเว
ภิกฺขุนิยา นิสฺสฏฺฐปตฺโต น ทาตพฺโพ ยา น ทเทยฺย อาปตฺติ
ทุกฺกฏสฺสาติ





ปตฺตวคฺคสฺส ทุติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน สมฺพหุลา
ภิกฺขุนิโย คามกาวาเส วสฺสํ วุตฺถา สาวตฺถึ อคมํสุ วตฺตสมฺปนฺนา
อิริยาปถสมฺปนฺนา ทุจฺโจลา ลูขจีวรา อุปาสกา ตา ภิกฺขุนิโย
ปสฺสิตฺวา อิมา ภิกฺขุนิโย วตฺตสมฺปนฺนา อิริยาปถสมฺปนฺนา
ทุจฺโจลา ลูขจีวรา อิมา ภิกฺขุนิโย อจฺฉินฺนา ภวิสฺสนฺตีติ
ภิกฺขุนีสงฺฆสฺส อกาลจีวรํ อทํสุ ถุลฺลนนฺทา ภิกฺขุนี อมฺหากํ กฐินํ
อตฺถตํ กาลจีวรนฺติ อธิฏฺฐหิตฺวา ภาชาเปสิ อุปาสกา ตา
ภิกฺขุนิโย ปสฺสิตฺวา เอตทโวจุํ อปยฺยาหิ จีวรํ ลทฺธนฺติ น มยํ
อาวุโส จีวรํ ลภาม อยฺยา ถุลฺลนนฺทา อมฺหากํ กฐินํ อตฺถตํ
กาลจีวรนฺติ อธิฏฺฐหิตฺวา ภาชาเปสีติ อุปาสกา อุชฺฌายนฺติ
ขียนฺติ วิปาเจนฺติ กถํ หิ นาม อยฺยา ถุลฺลนนฺทา อกาลจีวรํ
กาลจีวรนฺติ อธิฏฺฐหิตฺวา ภาชาเปสฺสตีติ อสฺโสสุํ โข ภิกฺขุนิโย
เตสํ อุปาสกานํ อุชฺฌายนฺตานํ ขียนฺตานํ วิปาเจนฺตานํ ยา ตา
ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม อยฺยา ถุลฺลนนฺทา อกาลจีวรํ กาลจีวรนฺติ
อธิฏฺฐหิตฺวา ภาชาเปสฺสตีติ อถโข ตา ภิกฺขุนิโย ภิกฺขูนํ เอตมตฺถํ
อาโรเจสุํ ภิกฺขู ภควโต เอตมตฺถํ อาโรเจสุํ เป สจฺจํ กิร



ภิกฺขเว ถุลฺลนนฺทา ภิกฺขุนี อกาลจีวรํ กาลจีวรนฺติ อธิฏฺฐหิตฺวา
ภาชาเปตีติ สจฺจํ ภควาติ วิครหิ พุทฺโธ ภควา กถํ หิ นาม
ภิกฺขเว ถุลฺลนนฺทา ภิกฺขุนี อกาลจีวรํ กาลจีวรนฺติ อธิฏฺฐหิตฺวา
ภาชาเปสฺสติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ยา ปน ภิกฺขุนี อกาลจีวรํ กาลจีวรนฺติ อธิฏฺฐหิตฺวา ภาชาเปยฺย
นิสฺสคฺคิยํ ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อกาลจีวรํ นาม อนตฺถเต
กฐิเน เอกาทสมาเส อุปฺปนฺนํ อตฺถเต กฐิเน สตฺตมาเส
อุปฺปนฺนํ กาเลปิ อาทิสฺส ทินฺนํ เอตํ อกาลจีวรํ นาม กาลจีวรนฺติ
อธิฏฺฐหิตฺวา ภาชาเปติ ปโยเค ทุกฺกฏํ ปฏิลาเภน
นิสฺสคฺคิยํ โหติ นิสฺสชฺชิตพฺพํ สงฺฆสฺส วา คณสฺส วา เอกภิกฺขุนิยา
วา เอวญฺจ ปน ภิกฺขเว นิสฺสชฺชิตพฺพํ เป อิทํ
เม อยฺเย อกาลจีวรํ กาลจีวรนฺติ อธิฏฺฐหิตฺวา ภาชาปิตํ
นิสฺสคฺคิยํ อิมาหํ สงฺฆสฺส นิสฺสชฺชามีติ เป ทเทยฺยาติ เป
ทเทยฺยุนฺติ เป อยฺยาย ทมฺมีติ
อกาลจีวเร อกาลจีวรสญฺญา กาลจีวรนฺติ
อธิฏฺฐหิตฺวา ภาชาเปติ นิสฺสคฺคิยํ ปาจิตฺติยํ อกาลจีวเร เวมติกา



กาลจีวรนฺติ อธิฏฺฐหิตฺวา ภาชาเปติ นิสฺสคฺคิยํ ปาจิตฺติยํ
อกาลจีวเร กาลจีวรสญฺญา กาลจีวรนฺติ อธิฏฺฐหิตฺวา ภาชาเปติ
นิสฺสคฺคิยํ ปาจิตฺติยํ กาลจีวเร อกาลจีวรสญฺญา อาปตฺติ
ทุกฺกฏสฺส กาลจีวเร เวมติกา อาปตฺติ ทุกฺกฏสฺส
กาลจีวเร กาลจีวรสญฺญา อนาปตฺติ
อนาปตฺติ อกาลจีวรํ อกาลจีวรสญฺญา ภาชาเปติ
กาลจีวรํ กาลจีวรสญฺญา ภาชาเปติ อุมฺมตฺติกาย อาทิกมฺมิกายาติ

ปตฺตวคฺคสฺส ตติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี อญฺญตราย ภิกฺขุนิยา สทฺธึ จีวรํ ปริวฏฺเฏตฺวา ปริภุญฺชติ
อถโข สา ภิกฺขุนี ตํ จีวรํ สงฺฆริตฺวา นิกฺขิปิ
ถุลฺลนนฺทา ภิกฺขุนี ตํ ภิกฺขุนึ เอตทโวจ ยนฺเต อยฺเย มยา
สทฺธึ จีวรํ ปริวฏฺฏิตํ กหํ ตํ จีวรนฺติ อถโข สา ภิกฺขุนี
ตํ จีวรํ นีหริตฺวา ถุลฺลนนฺทาย ภิกฺขุนิยา ทสฺเสสิ ถุลฺลนนฺทา






ภิกฺขุนี ตํ ภิกฺขุนึ เอตทโวจ หนฺทยฺเย ตุยฺหํ จีวรํ อาหร
เมตํ จีวรํ ยํ ตุยฺหํ ตุยฺหเมเวตํ ยํ มยฺหํ มยฺหเมเวตํ อาหร
เมตํ สกํ ปจฺจาหราติ อจฺฉินฺทิ อถโข สา ภิกฺขุนี ภิกฺขุนีนํ
เอตมตฺถํ อาโรเจสิ ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม อยฺยา ถุลฺลนนฺทา
ภิกฺขุนิยา สทฺธึ จีวรํ ปริวฏฺเฏตฺวา อจฺฉินฺทิสฺสตีติ
อถโข ตา ภิกฺขุนิโย ภิกฺขูนํ เอตมตฺถํ อาโรเจสุํ ภิกฺขู ภควโต
เอตมตฺถํ อาโรเจสุํ เป สจฺจํ กิร ภิกฺขเว ถุลฺลนนฺทา
ภิกฺขุนี ภิกฺขุนิยา สทฺธึ จีวรํ ปริวฏฺเฏตฺวา อจฺฉินฺทตีติ สจฺจํ
ภควาติ วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา
ภิกฺขุนี ภิกฺขุนิยา สทฺธึ จีวรํ ปริวฏฺเฏตฺวา อจฺฉินฺทิสฺสติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
ภิกฺขุนิยา สทฺธึ จีวรํ ปริวฏฺเฏตฺวา สา ปจฺฉา เอวํ วเทยฺย
หนฺทยฺเย ตุยฺหํ จีวรํ อาหร เมตํ จีวรํ ยํ ตุยฺหํ ตุยฺหเมเวตํ
ยํ มยฺหํ มยฺหเมเวตํ อาหร เมตํ สกํ ปจฺจาหราติ
อจฺฉินฺเทยฺย วา อจฺฉินฺทาเปยฺย วา นิสฺสคฺคิยํ ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ภิกฺขุนิยา สทฺธินฺติ อญฺญาย
ภิกฺขุนิยา สทฺธึ จีวรํ นาม ฉนฺนํ จีวรานํ อญฺญตรํ จีวรํ



วิกปฺปนุปคํ ปจฺฉิมํ ปริวฏฺเฏตฺวาติ ปริตฺเตน วา วิปุลํ วิปุเลน
วา ปริตฺตํ ปริวฏฺเฏตฺวา อจฺฉินฺเทยฺยาติ สยํ อจฺฉินฺทติ
นิสฺสคฺคิยํ โหติ อจฺฉินฺทาเปยฺยาติ อญฺญํ อาณาเปติ อาปตฺติ
ทุกฺกฏสฺส สกึ อาณตฺตา พหุกํปิ อจฺฉินฺทติ นิสฺสคฺคิยํ โหติ
นิสฺสชฺชิตพฺพํ สงฺฆสฺส วา คณสฺส วา เอกภิกฺขุนิยา วา
เอวญฺจ ปน ภิกฺขเว นิสฺสชฺชิตพฺพํ เป อิทํ เม อยฺเย จีวรํ
ภิกฺขุนิยา สทฺธึ ปริวฏฺเฏตฺวา อจฺฉินฺนํ นิสฺสคฺคิยํ อิมาหํ
สงฺฆสฺส นิสฺสชฺชามีติ เป ทเทยฺยาติ เป ทเทยฺยนฺติ เป
อยฺยาย ทมฺมีติ
อุปสมฺปนฺนาย อุปสมฺปนฺนสญฺญา จีวรํ ปริวฏฺเฏตฺวา
อจฺฉินฺทติ วา อจฺฉินฺทาเปติ วา นิสฺสคฺคิยํ ปาจิตฺติยํ อุปสมฺปนฺนาย
เวมติกา จีวรํ ปริวฏฺเฏตฺวา อจฺฉินฺทติ วา อจฺฉินฺทาเปติ
วา นิสฺสคฺคิยํ ปาจิตฺติยํ อุปสมฺปนฺนาย
อนุปสมฺปนฺนสญฺญา จีวรํ ปริวฏฺเฏตฺวา อจฺฉินฺทติ วา อจฺฉินฺทาเปติ วา
นิสฺสคฺคิยํ ปาจิตฺติยํ อญฺญํ ปริกฺขารํ ปริวฏฺเฏตฺวา อจฺฉินฺทติ
วา อจฺฉินฺทาเปติ วา อาปตฺติ ทุกฺกฏสฺส อนุปสมฺปนฺนาย
สทฺธึ จีวรํ วา อญฺญํ วา ปริกฺขารํ ปริวฏฺเฏตฺวา อจฺฉินฺทติ วา
อจฺฉินฺทาเปติ วา อาปตฺติ ทุกฺกฏสฺส อนุปสมฺปนฺนาย
อุปสมฺปนฺนสญฺญา อาปตฺติ ทุกฺกฏสฺส อนุปสมฺปนฺนาย เวมติกา



อาปตฺติ ทุกฺกฏสฺส อนุปสมฺปนฺนาย อนุปสมฺปนฺนสญฺญา
อาปตฺติ ทุกฺกฏสฺส
อนาปตฺติ สา วา เทติ ตสฺสา วา วิสฺสาเสนฺตี คณฺหาติ
อุมฺมตฺติกาย อาทิกมฺมิกายาติ

ปตฺตวคฺคสฺส จตุตฺถสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี คิลานา โหติ อถโข อญฺญตโร อุปาสโก เยน ถุลฺลนนฺทา
ภิกฺขุนี เตนุปสงฺกมิ อุปสงฺกมิตฺวา ถุลฺลนนฺทํ ภิกฺขุนึ
เอตทโวจ กินฺเต อยฺเย อผาสุ กึ อาหริยตูติ สปฺปินา
เม อาวุโส อตฺโถติ อถโข โส อุปาสโก อญฺญตรสฺส อาปณิกสฺส
ฆรา กหาปณสฺส สปฺปึ อาหริตฺวา ถุลฺลนนฺทาย ภิกฺขุนิยา
อทาสิ ถุลฺลนนฺทา ภิกฺขุนี เอวมาห น เม อาวุโส
สปฺปินา อตฺโถ เตเลน เม อตฺโถติ อถโข โส อุปาสโก
เยน โส อาปณิโก เตนุปสงฺกมิ อุปสงฺกมิตฺวา ตํ อาปณิกํ
เอตทโวจ น กิรยฺย อยฺยาย สปฺปินา อตฺโถ เตเลน อตฺโถ
หนฺท เต สปฺปึ เตลํ เม เทหีติ สเจ มยํ อยฺย วิกฺกีตํ



ภณฺฑํ ปุน อาทิยิสฺสาม กทา อมฺหากํ ภณฺฑํ วิกฺกายิสฺสติ
สปฺปิสฺส กเยน สปฺปิ หฏํ เตลสฺส กยํ อาหร เตลํ หริสฺสสีติ
อถโข โส อุปาสโก อุชฺฌายติ ขียติ วิปาเจติ กถํ หิ
นาม อยฺยา ถุลฺลนนฺทา อญฺญํ วิญฺญาเปตฺวา อญฺญํ วิญฺญาเปสฺสตีติ
อสฺโสสุํ โข ภิกฺขุนิโย ตสฺส อุปาสกสฺส อุชฺฌายนฺตสฺส
ขียนฺตสฺส วิปาเจนฺตสฺส ยา ตา ภิกฺขุนิโย อปฺปิจฺฉา
เป ตา อุชฺฌายนฺติ ขียนฺติ วิปาเจนฺติ กถํ หิ นาม อยฺยา
ถุลฺลนนฺทา อญฺญํ วิญฺญาเปตฺวา อญฺญํ วิญฺญาเปสฺสตีติ อถโข
ตา ภิกฺขุนิโย ภิกฺขูนํ เอตมตฺถํ อาโรเจสุํ ภิกฺขู ภควโต
เอตมตฺถํ อาโรเจสุํ เป สจฺจํ กิร ภิกฺขเว ถุลฺลนนฺทา
ภิกฺขุนี อญฺญํ วิญฺญาเปตฺวา อญฺญํ วิญฺญาเปตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา
ภิกฺขุนี อญฺญํ วิญฺญาเปตฺวา อญฺญํ วิญฺญาเปสฺสติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี อญฺญํ วิญฺญาเปตฺวา
อญฺญํ วิญฺญาเปยฺย นิสฺสคฺคิยํ ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อญฺญํ วิญฺญาเปตฺวาติ ยงฺกิญฺจิ
วิญฺญาเปตฺวา อญฺญํ วิญฺญาเปยฺยาติ ตํ ฐเปตฺวา อญฺญํ
วิญฺญาเปติ ปโยเค ทุกฺกฏํ ปฏิลาเภน นิสฺสคฺคิยํ โหติ นิสฺสชฺชิตพฺพํ



สงฺฆสฺส วา คณสฺส วา เอกภิกฺขุนิยา วา เอวญฺจ ปน ภิกฺขเว
นิสฺสชฺชิตพฺพํ เป อิทํ เม อยฺเย อญฺญํ วิญฺญาเปตฺวา อญฺญํ
วิญฺญาปิตํ นิสฺสคฺคิยํ อิมาหํ สงฺฆสฺส นิสฺสชฺชามีติ เป ทเทยฺยาติ
เป ทเทยฺยุนฺติ เป อยฺยาย ทมฺมีติ
อญฺเญ อญฺญสญฺญา อญฺญํ วิญฺญาเปติ นิสฺสคฺคิยํ
ปาจิตฺติยํ อญฺเญ เวมติกา อญฺญํ วิญฺญาเปติ นิสฺสคฺคิยํ
ปาจิตฺติยํ อญฺเญ อนญฺญสญฺญา อญฺญํ วิญฺญาเปติ นิสฺสคฺคิยํ
ปาจิตฺติยํ อนญฺเญ อญฺญสญฺญา อาปตฺติ ทุกฺกฏสฺส อนญฺเญ
เวมติกา อาปตฺติ ทุกฺกฏสฺส อนญฺเญ อนญฺญสญฺญา
อนาปตฺติ
อนาปตฺติ ตญฺเจว วิญฺญาเปติ อญฺญญฺจ วิญฺญาเปติ
อานิสํสํ ทสฺเสตฺวา วิญฺญาเปติ อุมฺมตฺติกาย อาทิกมฺมิกายาติ

ปตฺตวคฺคสฺส ปญฺจมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี คิลานา โหติ อถโข อญฺญตโร อุปาสโก เยน ถุลฺลนนฺทา
ภิกฺขุนี เตนุปสงฺกมิ อุปสงฺกมิตฺวา ถุลฺลนนฺทํ ภิกฺขุนึ
เอตทโวจ กจฺจิ อยฺเย ขมนียํ กจฺจิ ยาปนียนฺติ น เม อาวุโส
ขมนียํ น ยาปนียนฺติ อมุกสฺส อยฺเย อาปณิกสฺส ฆเร



กหาปณํ นิกฺขิปิสฺสามิ ตโต ยํ อิจฺเฉยฺยาสิ ตํ อาหราเปยฺยาสีติ
ถุลฺลนนฺทา ภิกฺขุนี อญฺญตรํ สิกฺขมานํ อาณาเปสิ คจฺฉ
สิกฺขมาเน อมุกสฺส อาปณิกสฺส ฆรา กหาปณสฺส เตลํ อาหราติ
อถโข สา สิกฺขมานา ตสฺส อาปณิกสฺส ฆรา กหาปณสฺส เตลํ
อาหริตฺวา ถุลฺลนนฺทาย ภิกฺขุนิยา อทาสิ ถุลฺลนนฺทา ภิกฺขุนี
เอวมาห น เม สิกฺขมาเน เตเลน อตฺโถ สปฺปินา เม อตฺโถติ
อถโข สา สิกฺขมานา เยน โส อาปณิโก เตนุปสงฺกมิ อุปสงฺกมิตฺวา
ตํ อาปณิกํ เอตทโวจ น กิร อาวุโส อยฺยาย เตเลน
อตฺโถ สปฺปินา อตฺโถ หนฺท เต เตลํ สปฺปึ เม เทหีติ สเจ
มยํ อยฺเย วิกฺกีตํ ภณฺฑํ ปุน อาทิยิสฺสาม กทา อมฺหากํ ภณฺฑํ
วิกฺกายิสฺสติ เตลสฺส กเยน เตลํ หฏํ สปฺปิสฺส กยํ อาหร
สปฺปึ หริสฺสสีติ อถโข สา สิกฺขมานา โรทนฺตี อฏฺฐาสิ
ภิกฺขุนิโย ตํ สิกฺขมานํ เอตทโวจุํ กิสฺส ตฺวํ สิกฺขมาเน โรทสีติ
อถโข สา สิกฺขมานา ภิกฺขุนีนํ เอตมตฺถํ อาโรเจสิ ยา ตา
ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม อยฺยา ถุลฺลนนฺทา อญฺญํ เจตาเปตฺวา อญฺญํ
เจตาเปสฺสตีติ เป สจฺจํ กิร ภิกฺขเว ถุลฺลนนฺทา ภิกฺขุนี อญฺญํ
เจตาเปตฺวา อญฺญํ เจตาเปตีติ สจฺจํ ภควาติ วิครหิ พุทฺโธ
ภควา กถํ หิ นาม ภิกฺขเว ถุลฺลนนฺทา ภิกฺขุนี อญฺญํ




เจตาเปตฺวา อญฺญํ เจตาเปสฺสติ เนตํ ภิกฺขเว อปฺปสนฺนานํ วา
ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ยา ปน ภิกฺขุนี อญฺญํ เจตาเปตฺวา อญฺญํ เจตาเปยฺย นิสฺสคฺคิยํ
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อญฺญํ เจตาเปตฺวาติ ยงฺกิญฺจิ
เจตาเปตฺวา อญฺญํ เจตาเปยฺยาติ ตํ ฐเปตฺวา อญฺญํ เจตาเปติ
ปโยเค ทุกฺกฏํ ปฏิลาเภน นิสฺสคฺคิยํ โหติ นิสฺสชฺชิตพฺพํ สงฺฆสฺส
วา คณสฺส วา เอกภิกฺขุนิยา วา เอวญฺจ ปน ภิกฺขเว
นิสฺสชฺชิตพฺพํ เป อิทํ เม อยฺเย อญฺญํ เจตาเปตฺวา อญฺญํ เจตาปิตํ
นิสฺสคฺคิยํ อิมาหํ สงฺฆสฺส นิสฺสชฺชามีติ เป ทเทยฺยาติ เป
ทเทยฺยุนฺติ เป อยฺยาย ทมฺมีติ
อญฺเญ อญฺญสญฺญา อญฺญํ เจตาเปติ นิสฺสคฺคิยํ
ปาจิตฺติยํ อญฺเญ เวมติกา อญฺญํ เจตาเปติ นิสฺสคฺคิยํ
ปาจิตฺติยํ อญฺเญ อนญฺญสญฺญา อญฺญํ เจตาเปติ นิสฺสคฺคิยํ
ปาจิตฺติยํ อนญฺเญ อญฺญสญฺญา อาปตฺติ ทุกฺกฏสฺส อนญฺเญ
เวมติกา อาปตฺติ ทุกฺกฏสฺส อนญฺเญ อนญฺญสญฺญา อนาปตฺติ
อนาปตฺติ ตญฺเจว เจตาเปติ อญฺญญฺจ เจตาเปติ
อานิสํสํ ทสฺเสตฺวา เจตาเปติ อุมฺมตฺติกาย อาทิกมฺมิกายาติ




ปตฺตวคฺคสฺส ฉฏฺฐสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อุปาสกา
ภิกฺขุนีสงฺฆสฺส จีวรตฺถาย ฉนฺทกํ สงฺฆริตฺวา อญฺญตรสฺส ปาวาริกสฺส
ฆเร ปริกฺขารํ นิกฺขิปิตฺวา ภิกฺขุนิโย อุปสงฺกมิตฺวา เอตทโวจุํ
อมุกสฺส อยฺเย ปาวาริกสฺส ฆเร จีวรตฺถาย ปริกฺขาโร นิกฺขิตฺโต
ตโต จีวรํ อาหราเปตฺวา ภาเชถาติ ภิกฺขุนิโย เตน ปริกฺขาเรน
สยํ เภสชฺชํ เจตาเปตฺวา ปริภุญฺชึสุ อุปาสกา ชานิตฺวา
อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย อญฺญทตฺถิเกน
ปริกฺขาเรน อญฺญุทฺทิสิเกน สงฺฆิเกน อญฺญํ เจตาเปสฺสนฺตีติ
อสฺโสสุํ โข ภิกฺขุนิโย เตสํ อุปาสกานํ อุชฺฌายนฺตานํ ขียนฺตานํ
วิปาเจนฺตานํ ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนิโย อญฺญทตฺถิเกน ปริกฺขาเรน อญฺญุทฺทิสิเกน
สงฺฆิเกน อญฺญํ เจตาเปสฺสนฺตีติ เป สจฺจํ กิร ภิกฺขเว
ภิกฺขุนิโย อญฺญทตฺถิเกน ปริกฺขาเรน อญฺญุทฺทิสิเกน สงฺฆิเกน อญฺญํ
เจตาเปนฺตีติ สจฺจํ ภควาติ วิครหิ พุทฺโธ ภควา กถํ หิ
นาม ภิกฺขเว ภิกฺขุนิโย อญฺญทตฺถิเกน ปริกฺขาเรน อญฺญุทฺทิสิเกน
สงฺฆิเกน อญฺญํ เจตาเปสฺสนฺติ เนตํ ภิกฺขเว อปฺปสนฺนานํ วา



ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี อญฺญทตฺถิเกน ปริกฺขาเรน
อญฺญุทฺทิสิเกน สงฺฆิเกน อญฺญํ เจตาเปยฺย นิสฺสคฺคิยํ ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อญฺญทตฺถิเกน ปริกฺขาเรน
อญฺญุทฺทิสิเกนาติ อญฺญสฺสตฺถาย ทินฺเนน สงฺฆิเกนาติ สงฺฆสฺสตฺถาย
น คณสฺส น เอกภิกฺขุนิยา อญฺญํ เจตาเปยฺยาติ ยํ อตฺถาย
ทินฺนํ ตํ ฐเปตฺวา อญฺญํ เจตาเปติ ปโยเค ทุกฺกฏํ
ปฏิลาเภน นิสฺสคฺคิยํ โหติ นิสฺสชฺชิตพฺพํ สงฺฆสฺส วา คณสฺส วา
เอกภิกฺขุนิยา วา เอวญฺจ ปน ภิกฺขเว นิสฺสชฺชิตพฺพํ เป
อิทํ เม อยฺเย อญฺญทตฺถิเกน ปริกฺขาเรน อญฺญุทฺทิสิเกน สงฺฆิเกน
อญฺญํ เจตาปิตํ นิสฺสคฺคิยํ อิมาหํ สงฺฆสฺส นิสฺสชฺชามีติ เป
ทเทยฺยาติ เป ทเทยฺยุนฺติ เป อยฺยาย ทมฺมีติ
อญฺญทตฺถิเก อญฺญทตฺถิกสญฺญา อญฺญํ เจตาเปติ
นิสฺสคฺคิยํ ปาจิตฺติยํ อญฺญทตฺถิเก เวมติกา อญฺญํ เจตาเปติ
นิสฺสคฺคิยํ ปาจิตฺติยํ อญฺญทตฺถิเก อนญฺญทตฺถิกสญฺญา อญฺญํ
เจตาเปติ นิสฺสคฺคิยํ ปาจิตฺติยํ นิสฺสฏฺฐํ ปฏิลภิตฺวา ยถาทาเน
อุปเนตพฺพํ อนญฺญทตฺถิเก อญฺญทตฺถิกสญฺญา อาปตฺติ
ทุกฺกฏสฺส อนญฺญทตฺถิเก เวมติกา อาปตฺติ ทุกฺกฏสฺส
อนญฺญทตฺถิเก อนญฺญทตฺถิกสญฺญา อนาปตฺติ



อนาปตฺติ เสสกํ อุปเนติ สามิเก อปโลเกตฺวา อุปเนติ
อาปทาสุ อุมฺมตฺติกาย อาทิกมฺมิกายาติ

ปตฺตวคฺคสฺส สตฺตมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อุปาสกา
ภิกฺขุนีสงฺฆสฺส จีวรตฺถาย ฉนฺทกํ สงฺฆริตฺวา อญฺญตรสฺส ปาวาริกสฺส
ฆเร ปริกฺขารํ นิกฺขิปิตฺวา ภิกฺขุนิโย อุปสงฺกมิตฺวา เอตทโวจุํ
อมุกสฺส อยฺเย ปาวาริกสฺส ฆเร จีวรตฺถาย ปริกฺขาโร
นิกฺขิตฺโต ตโต จีวรํ อาหราเปตฺวา ภาเชถาติ ภิกฺขุนิโย เตน
จ ปริกฺขาเรน สยํปิ ยาจิตฺวา เภสชฺชํ เจตาเปตฺวา ปริภุญฺชึสุ
อุปาสกา ชานิตฺวา อุชฺฌายนฺติ ขียนฺติ วิปาเจนฺติ กถํ หิ นาม
ภิกฺขุนิโย อญฺญทตฺถิเกน ปริกฺขาเรน อญฺญุทฺทิสิเกน สงฺฆิเกน
สญฺญาจิเกน อญฺญํ เจตาเปสฺสนฺตีติ อสฺโสสุํ โข ภิกฺขุนิโย
เตสํ อุปาสกานํ อุชฺฌายนฺตานํ ขียนฺตานํ วิปาเจนฺตานํ ยา ตา
ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม ภิกฺขุนิโย อญฺญทตฺถิเกน ปริกฺขาเรน อญฺญุทฺทิสิเกน
สงฺฆิเกน สญฺญาจิเกน อญฺญํ เจตาเปสฺสนฺตีติ เป สจฺจํ กิร
ภิกฺขเว ภิกฺขุนิโย อญฺญทตฺถิเกน ปริกฺขาเรน อญฺญุทฺทิสิเกน
สงฺฆิเกน สญฺญาจิเกน อญฺญํ เจตาเปนฺตีติ สจฺจํ ภควาติ


วิครหิ พุทฺโธ ภควา กถํ หิ นาม ภิกฺขเว ภิกฺขุนิโย
อญฺญทตฺถิเกน ปริกฺขาเรน อญฺญุทฺทิสิเกน สงฺฆิเกน สญฺญาจิเกน อญฺญํ
เจตาเปสฺสนฺติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา
ปน ภิกฺขุนี อญฺญทตฺถิเกน ปริกฺขาเรน อญฺญุทฺทิสิเกน สงฺฆิเกน
สญฺญาจิเกน อญฺญํ เจตาเปยฺย นิสฺสคฺคิยํ ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อญฺญทตฺถิเกน ปริกฺขาเรน
อญฺญุทฺทิสิเกนาติ อญฺญสฺสตฺถาย ทินฺเนน สงฺฆิเกนาติ
สงฺฆสฺสตฺถาย น คณสฺส น เอกภิกฺขุนิยา สญฺญาจิเกนาติ สยํ
ยาจิตฺวา อญฺญํ เจตาเปยฺยาติ ยํ อตฺถาย ทินฺนํ ตํ ฐเปตฺวา
อญฺญํ เจตาเปติ ปโยเค ทุกฺกฏํ ปฏิลาเภน นิสฺสคฺคิยํ โหติ
นิสฺสชฺชิตพฺพํ สงฺฆสฺส วา คณสฺส วา เอกภิกฺขุนิยา วา เอวญฺจ
ปน ภิกฺขเว นิสฺสชฺชิตพฺพํ เป อิทํ เม อยฺเย อญฺญทตฺถิเกน
ปริกฺขาเรน อญฺญุทฺทิสิเกน สงฺฆิเกน สญฺญาจิเกน อญฺญํ เจตาปิตํ
นิสฺสคฺคิยํ อิมาหํ สงฺฆสฺส นิสฺสชฺชามีติ เป ทเทยฺยาติ เป
ทเทยฺยุนฺติ เป อยฺยาย ทมฺมีติ
อญฺญทตฺถิเก อญฺญทตฺถิกสญฺญา อญฺญํ เจตาเปติ
นิสฺสคฺคิยํ ปาจิตฺติยํ อญฺญทตฺถิเก เวมติกา อญฺญํ เจตาเปติ
นิสฺสคฺคิยํ ปาจิตฺติยํ อญฺญทตฺถิเก อนญฺญทตฺถิกสญฺญา อญฺญํ


เจตาเปติ นิสฺสคฺคิยํ ปาจิตฺติยํ นิสฺสฏฺฐํ ปฏิลภิตฺวา ยถาทาเน
อุปเนตพฺพํ อนญฺญทตฺถิเก อญฺญทตฺถิกสญฺญา อาปตฺติ
ทุกฺกฏสฺส อนญฺญสทตฺถิเก เวมติกา อาปตฺติ ทุกฺกฏสฺส
อนญฺญทตฺถิเก อนญฺญทตฺถิกสญฺญา อนาปตฺติ
อนาปตฺติ เสสกํ อุปเนติ สามิเก อปโลเกตฺวา
อุปเนติ อาปทาสุ อุมฺมตฺติกาย อาทิกมฺมิกายาติ

ปตฺตวคฺคสฺส อฏฺฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตรสฺส
ปูคสฺส ปริเวณวาสิกา ภิกฺขุนิโย ยาคุยา กิลมนฺติ อถโข โส
ปูโค ภิกฺขุนีนํ ยาคุอตฺถาย ฉนฺทกํ สงฺฆริตฺวา อญฺญตรสฺส
อาปณิกสฺส ฆเร ปริกฺขารํ นิกฺขิปิตฺวา ภิกฺขุนิโย อุปสงฺกมิตฺวา
เอตทโวจ อมุกสฺส อยฺเย อาปณิกสฺส ฆเร ยาคุอตฺถาย ปริกฺขาโร
นิกฺขิตฺโต ตโต ตณฺฑุเล อาหราเปตฺวา ยาคค ปจาเปตฺวา
ปริภุญฺชถาติ ภิกฺขุนิโย เตน ปริกฺขาเรน เภสชฺชํ เจตาเปตฺวา
ปริภุญฺชึสุ โส ปูโค ชานิตฺวา อุชฺฌายติ ขียติ วิปาเจติ
กถํ หิ นาม ภิกฺขุนิโย อญฺญทตฺถิเกน ปริกฺขาเรน อญฺญุทฺทิสิเกน
มหาชนิเกน อญฺญํ เจตาเปสฺสนฺตีติ อสฺโสสุํ โข ภิกฺขุนิโย ตสฺส
อุปาสกสฺส อุชฺฌายนฺตสฺส ขียนฺตสฺส วิปาเจนฺตสฺส ยา ตา ภิกฺขุนิโย



อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ
นาม ภิกฺขุนิโย อญฺญทตฺถิเกน ปริกฺขาเรน อญฺญุทฺทิสิเกน มหาชนิเกน
อญฺญํ เจตาเปสฺสนฺตีติ เป สจฺจํ กิร ภิกฺขเว ภิกฺขุนิโย
อญฺญทตฺถิเกน ปริกฺขาเรน อญฺญุทฺทิสิเกน มหาชนิเกน อญฺญํ
เจตาเปนฺตีติ สจฺจํ ภควาติ วิครหิ พุทฺโธ ภควา กถํ หิ
นาม ภิกฺขเว ภิกฺขุนิโย อญฺญทตฺถิเกน ปริกฺขาเรน อญฺญุทฺทิสิเกน
มหาชนิเกน อญฺญํ เจตาเปสฺสนฺติ เนตํ ภิกฺขเว อปฺปสนฺนานํ วา
ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี อญฺญทตฺถิเกน ปริกฺขาเรน อญฺญุทฺทิสิเกน
มหาชนิเกน อญฺญํ เจตาเปยฺย นิสฺสคฺคิยํ ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อญฺญทตฺถิเกน ปริกฺขาเรน
อญฺญุทฺทิสิเกนาติ อญฺญสฺสตฺถาย ทินฺเนน มหาชนิเกนาติ
คณสฺสตฺถาย น สงฺฆสฺส น เอกภิกฺขุนิยา อญฺญํ เจตาเปยฺยาติ
ยํ อตฺถาย ทินฺนํ ตํ ฐเปตฺวา อญฺญํ เจตาเปติ ปโยเค
ทุกฺกฏํ ปฏิลาเภน นิสฺสคฺคิยํ โหติ นิสฺสชฺชิตพฺพํ สงฺฆสฺส วา คณสฺส
วา เอกภิกฺขุนิยา วา เอวญฺจ ปน ภิกฺขเว นิสฺสชฺชิตพฺพํ
เป อิทํ เม อยฺเย อญฺญทตฺถิเกน ปริกฺขาเรน อญฺญุทฺทิสิเกน
มหาชนิเกน อญฺญํ เจตาปิตํ นิสฺสคฺคิยํ อิมาหํ สงฺฆสฺส นิสฺสชฺชามีติ
เป ทเทยฺยาติ เป ทเทยฺยุนฺติ เป อยฺยาย ทมฺมีติ



อญฺญทตฺถิเก อญฺญทตฺถิกสญฺญา อญฺญํ เจตาเปติ
นิสฺสคฺคิยํ ปาจิตฺติยํ อญฺญทตฺถิเก เวมติกา อญฺญํ เจตาเปติ
นิสฺสคฺคิยํ ปาจิตฺติยํ อญฺญทตฺถิเก อนญฺญทตฺถิกสญฺญา อญฺญํ
เจตาเปติ นิสฺสคฺคิยํ ปาจิตฺติยํ นิสฺสฏฺฐํ ปฏิลภิตฺวา ยถาทาเน
อุปเนตพฺพํ อนญฺญทตฺถิเก อญฺญทตฺถิกสญฺญา อาปตฺติ
ทุกฺกฏสฺส อนญฺญทตฺถิเก เวมติกา อาปตฺติ ทุกฺกฏสฺส
อนญฺญทตฺถิเก อนญฺญทตฺถิกสญฺญา อนาปตฺติ
อนาปตฺติ เสสกํ อุปเนติ สามิเก อปโลเกตฺวา อุปเนติ
อาปทาสุ อุมฺมตฺติกาย อาทิกมฺมิกายาติ

ปตฺตวคฺคสฺส นวมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตรสฺส
ปูคสฺส ปริเวณวาสิกา ภิกฺขุนิโย ยาคุยา กิลมนฺติ อถโข โส
ปูโค ภิกฺขุนีนํ ยาคุอตฺถาย ฉนฺทกํ สงฺฆริตฺวา อญฺญตรสฺส อาปณิกสฺส
ฆเร ปริกฺขารํ นิกฺขิปิตฺวา ภิกฺขุนิโย อุปสงฺกมิตฺวา เอตทโวจ
อมุกสฺส อยฺเย อาปณิกสฺส ฆเร ยาคุอตฺถาย ปริกฺขาโร นิกฺขิตฺโต
ตโต ตณฺฑุเล อาหราเปตฺวา ยาคค ปจาเปตฺวา ปริภุญฺชถาติ
ภิกฺขุนิโย เตน จ ปริกฺขาเรน สยํปิ ยาจิตฺวา เภสชฺชํ เจตาเปตฺวา
ปริภุญฺชึสุ โส ปูโค ชานิตฺวา อุชฺฌายติ ขียติ วิปาเจติ กถํ



หิ นาม ภิกฺขุนิโย อญฺญทตฺถิเกน ปริกฺขาเรน อญฺญุทฺทิสิเกน
มหาชนิเกน สญฺญาจิเกน อญฺญํ เจตาเปสฺสนฺตีติ อสฺโสสุํ โข
ภิกฺขุนิโย ตสฺส ปูคสฺส อุชฺฌายนฺตสฺส ขียนฺตสฺส วิปาเจนฺตสฺส
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม ภิกฺขุนิโย อญฺญทตฺถิเกน ปริกฺขาเรน อญฺญุทฺทิสิเกน
มหาชนิเกน สญฺญาจิเกน อญฺญํ เจตาเปสฺสนฺตีติ เป สจฺจํ กิร
ภิกฺขเว ภิกฺขุนิโย อญฺญทตฺถิเกน ปริกฺขาเรน อญฺญุทฺทิสิเกน มหาชนิเกน
สญฺญาจิเกน อญฺญํ เจตาเปนฺตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ภิกฺขุนิโย อญฺญทตฺถิเกน
ปริกฺขาเรน อญฺญุทฺทิสิเกน มหาชนิเกน สญฺญาจิเกน อญฺญํ
เจตาเปสฺสนฺติ เนตํ ภิกฺขเว อปฺปสนฺนานํ วา ปสาทาย เป เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
อญฺญทตฺถิเกน ปริกฺขาเรน อญฺญุทฺทิสิเกน มหาชนิเกน สญฺญาจิเกน
อญฺญํ เจตาเปยฺย นิสฺสคฺคิยํ ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อญฺญทตฺถิเกน ปริกฺขาเรน
อญฺญุทฺทิสิเกนาติ อญฺญสฺสตฺถาย ทินฺเนน มหาชนิเกนาติ
คณสฺสตฺถาย น สงฺฆสฺส น เอกภิกฺขุนิยา สญฺญาจิเกนาติ สยํ
ยาจิตฺวา อญฺญํ เจตาเปยฺยาติ ยํ อตฺถาย ทินฺนํ ตํ ฐเปตฺวา
อญฺญํ เจตาเปติ ปโยเค ทุกฺกฏํ ปฏิลาเภน นิสฺสคฺคิยํ โหติ



นิสฺสชฺชิตพฺพํ สงฺฆสฺส วา คณสฺส วา เอกภิกฺขุนิยา วา เอวญฺจ ปน
ภิกฺขเว นิสฺสชฺชิตพฺพํ เป อิทํ เม อยฺเย อญฺญทตฺถิเกน ปริกฺขาเรน
อญฺญุทฺทิสิเกน มหาชนิเกน สญฺญาจิเกน อญฺญํ เจตาปิตํ
นิสฺสคฺคิยํ อิมาหํ สงฺฆสฺส นิสฺสชฺชามีติ เป ทเทยฺยาติ เป
ทเทยฺยุนฺติ เป อยฺยาย ทมฺมีติ
อญฺญทตฺถิเก อญฺญทตฺถิกสญฺญา อญฺญํ เจตาเปติ
นิสฺสคฺคิยํ ปาจิตฺติยํ อญฺญทตฺถิเก เวมติกา อญฺญํ เจตาเปติ
นิสฺสคฺคิยํ ปาจิตฺติยํ อญฺญทตฺถิเก อนญฺญทตฺถิกสญฺญา อญฺญํ
เจตาเปติ นิสฺสคฺคิยํ ปาจิตฺติยํ นิสฺสฏฺฐํ ปฏิลภิตฺวา ยถาทาเน
อุปเนตพฺพํ อนญฺญทตฺถิเก อญฺญทตฺถิกสญฺญา อาปตฺติ
ทุกฺกฏสฺส อนญฺญทตฺถิเก เวมติกา อาปตฺติ ทุกฺกฏสฺส อนญฺญทตฺถิเก
อนญฺญทตฺถิกสญฺญา อนาปตฺติ
อนาปตฺติ เสสกํ อุปเนติ สามิเก อปโลเกตฺวา อุปเนติ
อาปทาสุ อุมฺมตฺติกาย อาทิกมฺมิกายาติ

ปตฺตวคฺคสฺส ทสมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี พหุสฺสุตา โหติ ภาณิกา วิสารทา ปฏฺฐา ธมฺมึ กถํ กาตุํ
พหู มนุสฺสา ถุลฺลนนฺทํ ภิกฺขุนึ ปยิรูปาสนฺติ เตน โข ปน


สมเยน ถุลฺลนนฺทาย ภิกฺขุนิยา ปริเวณํ อุทฺรียติ มนุสฺสา
ถุลฺลนนฺทํ ภิกฺขุนึ เอตทโวจุํ กิสฺสิทํ เต อยฺเย ปริเวณํ อุทฺรียตีติ
นตฺถาวุโส ทายกา นตฺถิ การกาติ อถโข เต มนุสฺสา ถุลฺลนนฺทาย
ภิกฺขุนิยา ปริเวณตฺถาย ฉนฺทกํ สงฺฆริตฺวา ถุลฺลนนฺทาย ภิกฺขุนิยา
ปริกฺขารํ อทํสุ ถุลฺลนนฺทา ภิกฺขุนี เตน จ ปริกฺขาเรน สยํปิ
ยาจิตฺวา เภสชฺชํ เจตาเปตฺวา ปริภุญฺชิ มนุสฺสา ชานิตฺวา
อุชฺฌายนฺติ ขียนฺติ วิปาเจนฺติ กถํ หิ นาม อยฺยา ถุลฺลนนฺทา
อญฺญทตฺถิเกน ปริกฺขาเรน อญฺญุทฺทิสิเกน ปุคฺคลิเกน สญฺญาจิเกน อญฺญํ
เจตาเปสฺสตีติ เป สจฺจํ กิร ภิกฺขเว ถุลฺลนนฺทา ภิกฺขุนี
อญฺญทตฺถิเกน ปริกฺขาเรน อญฺญุทฺทิสิเกน ปุคฺคลิเกน สญฺญาจิเกน อญฺญํ
เจตาเปตีติ สจฺจํ ภควาติ วิครหิ พุทฺโธ ภควา กถํ หิ
นาม ภิกฺขเว ถุลฺลนนฺทา ภิกฺขุนี อญฺญทตฺถิเกน ปริกฺขาเรน อญฺญุทฺทิสิเกน
ปุคฺคลิเกน สญฺญาจิเกน อญฺญํ เจตาเปสฺสติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี อญฺญทตฺถิเกน ปริกฺขาเรน
อญฺญุทฺทิสิเกน ปุคฺคลิเกน สญฺญาจิเกน อญฺญํ เจตาเปยฺย
นิสฺสคฺคิยํ ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อญฺญทตฺถิเกน ปริกฺขาเรน



อญฺญุทฺทิสิเกนาติ อญฺญสฺสตฺถาย ทินฺเนน ปุคฺคลิเกนาติ เอกภิกฺขุนิยา
อตฺถาย น สงฺฆสฺส น คณสฺส สญฺญาจิเกนาติ สยํ ยาจิตฺวา
อญฺญํ เจตาเปยฺยาติ ยํ อตฺถาย ทินฺนํ ตํ ฐเปตฺวา อญฺญํ
เจตาเปติ ปโยเค ทุกฺกฏํ ปฏิลาเภน นิสฺสคฺคิยํ โหติ
นิสฺสชฺชิตพฺพํ สงฺฆสฺส วา คณสฺส วา เอกภิกฺขุนิยา วา เอวญฺจ ปน
ภิกฺขเว นิสฺสชฺชิตพฺพํ เป อิทํ เม อยฺเย อญฺญทตฺถิเกน
ปริกฺขาเรน อญฺญุทฺทิสิเกน ปุคฺคลิเกน สญฺญาจิเกน อญฺญํ เจตาปิตํ
นิสฺสคฺคิยํ อิมาหํ สงฺฆสฺส นิสฺสชฺชามีติ เป ทเทยฺยาติ เป
ทเทยฺยุนฺติ เป อยฺยาย ทมฺมีติ
อญฺญทตฺถิเก อญฺญทตฺถิกสญฺญา อญฺญํ เจตาเปติ
นิสฺสคฺคิยํ ปาจิตฺติยํ อญฺญทตฺถิเก เวมติกา อญฺญํ เจตาเปติ
นิสฺสคฺคิยํ ปาจิตฺติยํ อญฺญทตฺถิเก อนญฺญทตฺถิกสญฺญา อญฺญํ
เจตาเปติ นิสฺสคฺคิยํ ปาจิตฺติยํ นิสฺสฏฺฐํ ปฏิลภิตฺวา ยถาทาเน
อุปเนตพฺพํ อนญฺญทตฺถิเก อญฺญทตฺถิกสญฺญา อาปตฺติ
ทุกฺกฏสฺส อนญฺญทตฺถิเก เวมติกา อาปตฺติ ทุกฺกฏสฺส อนญฺญทตฺถิเก
อนญฺญทตฺถิกสญฺญา อนาปตฺติ
อนาปตฺติ เสสกํ อุปเนติ สามิเก อปโลเกตฺวา อุปเนติ
อาปทาสุ อุมฺมตฺติกาย อาทิกมฺมิกายาติ




จีวรวคฺคสฺส ปฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี พหุสฺสุตา โหติ ภาณิกา วิสารทา ปฏฺฐา ธมฺมึ กถํ กาตุํ
อถโข ราชา ปเสนทิ โกสโล สีตกาเล มหคฺฆํ กมฺพลํ ปารุปิตฺวา
เยน ถุลฺลนนฺทา ภิกฺขุนี เตนุปสงฺกมิ อุปสงฺกมิตฺวา ถุลฺลนนฺทํ
ภิกฺขุนึ อภิวาเทตฺวา เอกมนฺตํ นิสีทิ เอกมนฺตํ นิสินฺนํ โข
ราชานํ ปเสนทึ โกสลํ ถุลฺลนนฺทา ภิกฺขุนี ธมฺมิยา กถาย สนฺทสฺเสสิ
สมาทเปสิ สมุตฺเตเชสิ สมฺปหํเสสิ อถโข ราชา ปเสนทิ โกสโล
ถุลฺลนนฺทาย ภิกฺขุนิยา ธมฺมิยา กถาย สนฺทสฺสิโต สมาทปิโต
สมุตฺเตชิโต สมฺปหํสิโต ถุลฺลนนฺทํ ภิกฺขุนึ เอตทโวจ วเทยฺยาสิ
อยฺเย เยน อตฺโถติ สเจ เม ตฺวํ มหาราช ทาตุกาโมสิ
อิมํ กมฺพลํ เทหีติ อถโข ราชา ปเสนทิ โกสโล ถุลฺลนนฺทาย
ภิกฺขุนิยา กมฺพลํ ทตฺวา อุฏฺฐายาสนา ถุลฺลนนฺทํ ภิกฺขุนึ อภิวาเทตฺวา
ปทกฺขิณํ กตฺวา ปกฺกามิ มนุสฺสา อุชฺฌายนฺติ ขียนฺติ วิปาเจนฺติ
มหิจฺฉา อิมา ภิกฺขุนิโย อสนฺตุฏฺฐา กถํ หิ นาม ราชานํ กมฺพลํ
วิญฺญาเปสฺสนฺตีติ อสฺโสสุํ โข ภิกฺขุนิโย เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ ยา ตา ภิกฺขุนิโย อปฺปิจฺฉา
เป ตา อุชฺฌายนฺติ ขียนฺติ วิปาเจนฺติ กถํ หิ นาม อยฺยา


ถุลฺลนนฺทา ราชานํ กมฺพลํ วิญฺญาเปสฺสตีติ เป สจฺจํ กิร
ภิกฺขเว ถุลฺลนนฺทา ภิกฺขุนี ราชานํ กมฺพลํ วิญฺญาเปตีติ สจฺจํ
ภควาติ วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา
ภิกฺขุนี ราชานํ กมฺพลํ วิญฺญาเปสฺสติ เนตํ ภิกฺขเว อปฺปสนฺนานํ
วา ปสาทาย เป เอวญฺจ ปน ภิกฺขเว ภิกฺขุนิโย อิมํ
สิกฺขาปทํ อุทฺทิสนฺตุ ครุปาปุรณํ ปน ภิกฺขุนิยา เจตาเปนฺติยา
จตุกฺกํสปรมํ เจตาเปตพฺพํ ตโต เจ อุตฺตรึ เจตาเปยฺย
นิสฺสคฺคิยํ ปาจิตฺติยนฺติ
ครุปาปุรณํ นาม ยงฺกิญฺจิ สีตกาเล ปาปุรณํ
เจตาเปนฺติยาติ วิญฺญาเปนฺติยา จตุกฺกํสปรมํ เจตาเปตพฺพนฺติ
โสฬสกหาปณคฺฆนกํ เจตาเปตพฺพํ ตโต เจ อุตฺตรึ เจตาเปยฺยาติ
ตทุตฺตรึ วิญฺญาเปติ ปโยเค ทุกฺกฏํ ปฏิลาเภน นิสฺสคฺคิยํ โหติ
นิสฺสชฺชิตพฺพํ สงฺฆสฺส วา คณสฺส วา เอกภิกฺขุนิยา วา เอวญฺจ
ปน ภิกฺขเว นิสฺสชฺชิตพฺพํ อิทํ เม อยฺเย ครุปาปุรณํ
อติเรกจตุกฺกํสปรมํ เจตาปิตํ นิสฺสคฺคิยํ อิมาหํ สงฺฆสฺส นิสฺสชฺชามีติ
เป ทเทยฺยาติ เป ทเทยฺยุนฺติ เป อยฺยาย ทมฺมีติ
อติเรกจตุกฺกํเส อติเรกสญฺญา เจตาเปติ นิสฺสคฺคิยํ
ปาจิตฺติยํ อติเรกจตุกฺกํเส เวมติกา เจตาเปติ นิสฺสคฺคิยํ




ปาจิตฺติยํ อติเรกจตุกฺกํเส อูนกสญฺญา เจตาเปติ นิสฺสคฺคิยํ
ปาจิตฺติยํ อูนกจตุกฺกํเส อติเรกสญฺญา อาปตฺติ ทุกฺกฏสฺส
อูนกจตุกฺกํเส เวมติกา อาปตฺติ ทุกฺกฏสฺส อูนกจตุกฺกํเส
อูนกสญฺญา อนาปตฺติ
อนาปตฺติ จตุกฺกํสปรมํ เจตาเปติ อูนกจตุกฺกํสปรมํ
เจตาเปติ ญาตกานํ ปวาริตานํ อญฺญสฺสตฺถาย อตฺตโน
ธเนน มหคฺฆํ เจตาเปตุกามสฺส อปฺปคฺฆํ เจตาเปติ อุมฺมตฺติกาย
อาทิกมฺมิกายาติ

จีวรวคฺคสฺส ทุติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี พหุสฺสุตา โหติ ภาณิกา วิสารทา ปฏฺฐา ธมฺมึ กถํ กาตุํ
อถโข ราชา ปเสนทิ โกสโล อุณฺหกาเล มหคฺฆํ โขมํ ปารุปิตฺวา
เยน ถุลฺลนนฺทา ภิกฺขุนี เตนุปสงฺกมิ อุปสงฺกมิตฺวา ถุลฺลนนฺทํ
ภิกฺขุนึ อภิวาเทตฺวา เอกมนฺตํ นิสีทิ เอกมนฺตํ นิสินฺนํ โข ราชานํ
ปเสนทึ โกสลํ ถุลฺลนนฺทา ภิกฺขุนี ธมฺมิยา กถาย สนฺทสฺเสสิ
สมาทเปสิ สมุตฺเตเชสิ สมฺปหํเสสิ อถโข ราชา ปเสนทิ โกสโล
ถุลฺลนนฺทาย ภิกฺขุนิยา ธมฺมิยา กถาย สนฺทสฺสิโต สมาทปิโต สมุตฺเตชิโต
สมฺปหํสิโต ถุลฺลนนฺทํ ภิกฺขุนึ เอตทโวจ วเทยฺยาสิ อยฺเย เยน


อตฺโถติ สเจ เม ตฺวํ มหาราช ทาตุกาโมสิ อิมํ โขมํ เทหีติ
อถ ราชา ปเสนทิ โกสโล ถุลฺลนนฺทาย ภิกฺขุนิยา โขมํ ทตฺวา
อุฏฺฐายาสนา ถุลฺลนนฺทํ ภิกฺขุนึ อภิวาเทตฺวา ปทกฺขิณํ กตฺวา
ปกฺกามิ มนุสฺสา อุชฺฌายนฺติ ขียนฺติ วิปาเจนฺติ มหิจฺฉา อิมา
ภิกฺขุนิโย อสนฺตุฏฺฐา กถํ หิ นาม ราชานํ โขมํ วิญฺญาเปสฺสนฺตีติ
อสฺโสสุํ โข ภิกฺขุนิโย เตสํ มนุสฺสานํ อุชฺฌายนฺตานํ ขียนฺตานํ
วิปาเจนฺตานํ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม อยฺยา ถุลฺลนนฺทา ราชานํ
โขมํ วิญฺญาเปสฺสตีติ เป สจฺจํ กิร ภิกฺขเว ถุลฺลนนฺทา ภิกฺขุนี
ราชานํ โขมํ วิญฺญาเปตีติ สจฺจํ ภควาติ วิครหิ พุทฺโธ
ภควา กถํ หิ นาม ภิกฺขเว ถุลฺลนนฺทา ภิกฺขุนี ราชานํ โขมํ
วิญฺญาเปสฺสติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ลหุปาปุรณํ
ปน ภิกฺขุนิยา เจตาเปนฺติยา อฑฺฒเตยฺยกํสปรมํ
เจตาเปตพฺพํ ตโต เจ อุตฺตรึ เจตาเปยฺย นิสฺสคฺคิยํ ปาจิตฺติยนฺติ
ลหุปาปุรณํ นาม ยงฺกิญฺจิ อุณฺหกาเล ปาปุรณํ
เจตาเปนฺติยาติ วิญฺญาเปนฺติยา อฑฺฒเตยฺยกํสปรมํ เจตาเปตพฺพนฺติ
ทสกหาปณคฺฆนกํ เจตาเปตพฺพํ ตโต เจ อุตฺตรึ เจตาเปยฺยาติ
ตทุตฺตรึ วิญฺญาเปติ ปโยเค ทุกฺกฏํ ปฏิลาเภน นิสฺสคฺคิยํ โหติ



นิสฺสชฺชิตพฺพํ สงฺฆสฺส วา คณสฺส วา เอกภิกฺขุนิยา วา เอวญฺจ
ปน ภิกฺขเว นิสฺสชฺชิตพฺพํ อิทํ เม อยฺเย ลหุปาปุรณํ
อติเรกอฑฺฒเตยฺยกํสปรมํ เจตาปิตํ นิสฺสคฺคิยํ อิมาหํ สงฺฆสฺส
นิสฺสชฺชามีติ เป ทเทยฺยาติ เป ทเทยฺยุนฺติ เป อยฺยาย
ทมฺมีติ
อติเรกอฑฺฒเตยฺยกํเส อติเรกสญฺญา เจตาเปติ
นิสฺสคฺคิยํ ปาจิตฺติยํ อติเรกอฑฺฒเตยฺยกํเส เวมติกา เจตาเปติ
นิสฺสคฺคิยํ ปาจิตฺติยํ อติเรกอฑฺฒเตยฺยกํเส อูนกสญฺญา เจตาเปติ
นิสฺสคฺคิยํ ปาจิตฺติยํ อูนกอฑฺฒเตยฺยกํเส อติเรกสญฺญา อาปตฺติ
ทุกฺกฏสฺส อูนกอฑฺฒเตยฺยกํเส เวมติกา อาปตฺติ ทุกฺกฏสฺส
อูนกอฑฺฒเตยฺยกํเส อูนกสญฺญา อนาปตฺติ
อนาปตฺติ อฑฺฒเตยฺยกํสปรมํ เจตาเปติ
อูนกอฑฺฒเตยฺยกํสปรมํ เจตาเปติ ญาตกานํ ปวาริตานํ อญฺญสฺสตฺถาย
อตฺตโน ธเนน มหคฺฆํ เจตาเปตุกามสฺส อปฺปคฺฆํ เจตาเปติ
อุมฺมตฺติกาย อาทิกมฺมิกายาติ
อุทฺทิฏฺฐา โข อยฺยาโย ตึส นิสฺสคฺคิยา ปาจิตฺติยา
ธมฺมา ตตฺถยฺยาโย ปุจฺฉามิ กจฺจิตฺถ ปริสุทฺธา ทุติยมฺปิ
ปุจฺฉามิ กจฺจิตฺถ ปริสุทฺธา ตติยมฺปิ ปุจฺฉามิ กจฺจิตฺถ ปริสุทฺธา
ปริสุทฺเธตฺถยฺยาโย ตสฺมา ตุณฺหี เอวเมตํ ธารยามีติ
นิสฺสคฺคิยา ปาจิตฺติยา นิฏฺฐิตา



ปาจิตฺติยกณฺฑํ
อิเม โข ปนยฺยาโย ฉสฏฺฐิสตา ปาจิตฺติยา ธมฺมา อุทฺเทสํ
อาคจฺฉนฺติ
ลสุณวคฺคสฺส ปฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเนฌ
อนาถปิณฺฑิกสฺส อาราเม เตน โข ปน สมเยน อญฺญตเรน
อุปาสเกน ภิกฺขุนีสงฺโฆ ลสุเณน ปวาริโต โหติ ยาสํ อยฺยานํ
ลสุเณน อตฺโถ อหํ ลสุเณนาติ เขตฺตปาโล จ อาณตฺโต
โหติ สเจ ภิกฺขุนิโย อาคจฺฉนฺติ เอกเมกาย ภิกฺขุนิยา เทฺว
ตโย ภณฺฑิเก เทหีติ เตน โข ปน สมเยน สาวตฺถิยํ อุสฺสโว
โหติ ยถาภตํ ลสุณํ ปริกฺขยํ อคมาสิ ภิกฺขุนิโย ตํ อุปาสกํ
อุปสงฺกมิตฺวา เอตทโวจุํ ลสุเณน อาวุโส อตฺโถติ นตฺเถยฺเย
ยถาภตํ ลสุณํ ปริกฺขีณํ เขตฺตํ คจฺฉถาติ ถุลฺลนนฺทา ภิกฺขุนี
เขตฺตํ คนฺตฺวา น มตฺตํ ชานิตฺวา พหุํ ลสุณํ หราเปสิ
เขตฺตปาโล อุชฺฌายติ ขียติ วิปาเจติ กถํ หิ นาม ภิกฺขุนิโย
เขตฺตํ คนฺตฺวา น มตฺตํ ชานิตฺวา พหุํ ลสุณํ หราเปสฺสนฺตีติ
อสฺโสสุํ โข ภิกฺขุนิโย เขตฺตปาลสฺส อุชฺฌายนฺตสฺส ขียนฺตสฺส
วิปาเจนฺตสฺส ยา ตา ภิกฺขุนิโย อปฺปิจฺฉา เป ตา อุชฺฌายนฺติ




ขียนฺติ วิปาเจนฺติ กถํ หิ นาม อยฺยา ถุลฺลนนฺทา น มตฺตํ
ชานิตฺวา พหุํ ลสุณํ หราเปสฺสตีติ เป สจฺจํ กิร ภิกฺขเว
ถุลฺลนนฺทา ภิกฺขุนี น มตฺตํ ชานิตฺวา พหุํ ลสุณํ หราเปตีติ สจฺจํ
ภควาติ วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา
ภิกฺขุนี น มตฺตํ ชานิตฺวา พหุํ ลสุณํ หราเปสฺสติ เนตํ
ภิกฺขเว อปฺปสนฺนานํ วา ปสาทาย ปสนฺนานํ วา ภิยฺโยภาวาย
อถเขฺวตํ ภิกฺขเว อปฺปสนฺนานญฺเจว อปฺปสาทาย ปสนฺนานญฺจ
เอกจฺจานํ อญฺญถตฺตายาติ
อถโข ภควา ถุลฺลนนฺทํ ภิกฺขุนึ อเนกปริยาเยน
วิครหิตฺวา ภิกฺขูนํ ตทนุจฺฉวิกํ ตทนุโลมิกํ ธมฺมึ กถํ กตฺวา ภิกฺขู
อามนฺเตสิ ภูตปุพฺพํ ภิกฺขเว ถุลฺลนนฺทา ภิกฺขุนี อญฺญตรสฺส
พฺราหฺมณสฺส ปชาปตี อโหสิ ติสฺโส จ ธีตโร นนฺทา นนฺทวตี
สุนฺทรีนนฺทา อถโข ภิกฺขเว โส พฺราหฺมโณ กาลํ กตฺวา
อญฺญตรํ หํสโยนึ อุปปชฺชิ ตสฺส สพฺพโสวณฺณมยา ปตฺตา
อเหสุํ โส ตาสํ เอเกกํ ปตฺตํ เทติ อถโข ภิกฺขเว ถุลฺลนนฺทา
ภิกฺขุนี อยํ หํโส อมฺหากํ เอเกกํ ปตฺตํ เทตีติ ตํ
หํสราชํ คเหตฺวา นิปฺปตฺตํ อกาสิ ตสฺส ปุน ชายมานา
ปตฺตา เสตา สมฺปชฺชึสุ ตทาหุ ภิกฺขเว ถุลฺลนนฺทา ภิกฺขุนี อติโลเภน
สุวณฺณา ปริหีนา อิทานิ ลสุณา ปริหายิสฺสตีติ




ยํ ลทฺธํ เตน ตุฏฺฐพฺพํ อติโลโภ หิ ปาปโก
หํสราชํ คเหตฺวาน สุวณฺณา ปริหายถาติ
อถโข ภควา ถุลฺลนนฺทํ ภิกฺขุนึ อเนกปริยาเยน
วิครหิตฺวา เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี ลสุณํ ขาเทยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ลสุณํ นาม มาคธิกํ วุจฺจติ
ขาทิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ปาจิตฺติยสฺส
ลสุเณ ลสุณสญฺญา ขาทติ อาปตฺติ ปาจิตฺติยสฺส
ลสุเณ เวมติกา ขาทติ อาปตฺติ ปาจิตฺติยสฺส ลสุเณ อลสุณสญฺญา
ขาทติ อาปตฺติ ปาจิตฺติยสฺส อลสุเณ ลสุณสญฺญา
ขาทติ อาปตฺติ ทุกฺกฏสฺส อลสุเณ เวมติกา ขาทติ อาปตฺติ
ทุกฺกฏสฺส อลสุเณ อลสุณสญฺญา ขาทติ อนาปตฺติ
อนาปตฺติ ปลณฺฑุเก ภญฺชนเก หรีตเก จาปลสุเณ
สูปสํปาเก มํสสํปาเก เตลสํปาเก สาฬเว อุตฺตริภงฺเค อุมฺมตฺติกาย
อาทิกมฺมิกายาติ




ลสุณวคฺคสฺส ทุติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย สมฺพาเธ โลมํ สํหราเปตฺวา อจิรวติยา นทิยา เวสิยาหิ
สทฺธึ นคฺคา เอกติตฺเถ นหายนฺติ เวสิยา อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนิโย สมฺพาเธ โลมํ สํหราเปสฺสนฺติ
เสยฺยถาปิ คิหินิโย กามโภคินิโยติ อสฺโสสุํ โข ภิกฺขุนิโย ตาสํ
เวสิยานํ อุชฺฌายนฺตีนํ ขียนฺตีนํ วิปาเจนฺตีนํ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ นาม
ฉพฺพคฺคิยา ภิกฺขุนิโย สมฺพาเธ โลมํ สํหราเปสฺสนฺตีติ เป สจฺจํ
กิร ภิกฺขเว ฉพฺพคฺคิยา ภิกฺขุนิโย สมฺพาเธ โลมํ สํหราเปนฺตีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว
ฉพฺพคฺคิยา ภิกฺขุนิโย สมฺพาเธ โลมํ สํหราเปสฺสนฺติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี สมฺพาเธ โลมํ สํหราเปยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ สมฺพาโธ นาม อุโภ
อุปกจฺฉกา มุตฺตกรณํ สํหราเปยฺยาติ เอกมฺปิ โลมํ สํหราเปติ


อาปตฺติ ปาจิตฺติยสฺส พหุเกปิ โลเม สํหราเปติ อาปตฺติ
ปาจิตฺติยสฺส
อนาปตฺติ อาพาธปฺปจฺจยา อุมฺมตฺติกาย อาทิกมฺมิกายาติ

ลสุณวคฺคสฺส ตติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน เทฺว ภิกฺขุนิโย
อนภิรติยา ปีฬิตา โอวรกํ ปวิสิตฺวา ตลฆาตกํ กโรนฺติ
ภิกฺขุนิโย เตน สทฺเทน อุปธาวิตฺวา ตา ภิกฺขุนิโย เอตทโวจจ
กิสฺส ตุเมฺห อยฺเย ปุริเสน สทฺธึ ปทุสฺสถาติ น มยํ อยฺเย
ปุริเสน สทฺธึ ปทุสฺสามาติ ภิกฺขุนีนํ เอตมตฺถํ อาโรเจสุํ ยา
ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม ภิกฺขุนิโย ตลฆาตกํ กริสฺสนฺตีติ เป สจฺจํ กิร
ภิกฺขเว ภิกฺขุนิโย ตลฆาตกํ กโรนฺตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ภิกฺขุนิโย ตลฆาตกํ
กริสฺสนฺติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ตลฆาตเก ปาจิตฺติยนฺติ



ตลฆาตกํ นาม สมฺผสฺสํ สาทิยนฺตี อนฺตมโส อุปฺปลปตฺเตนปิ
มุตฺตกรเณ ปหารํ เทติ อาปตฺติ ปาจิตฺติยสฺส
อนาปตฺติ อาพาธปฺปจฺจยา อุมฺมตฺติกาย อาทิกมฺมิกายาติ

ลสุณวคฺคสฺส จตุตฺถสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตโร
ปุราณราโชโรโธ ภิกฺขุนีสุ ปพฺพชิโต โหติ อญฺญตรา ภิกฺขุนี
อนภิรติยา ปีฬิตา เยน สา ภิกฺขุนี เตนุปสงฺกมิ อุปสงฺกมิตฺวา
ตํ ภิกฺขุนึ เอตทโวจ ราชา โข อยฺเย ตุเมฺห จิราจิรํ คจฺฉติ
กถํ ตุเมฺห ธาเรถาติ ชตุมฏฺฐเกน อยฺเยติ กึ เอตํ อยฺเย
ชตุมฏฺฐกนฺติ อถโข สา ภิกฺขุนี ตสฺสา ภิกฺขุนิยา ชตุมฏฺฐกํ
อาจิกฺขิ อถโข สา ภิกฺขุนี ชตุมฏฺฐกํ อาทิยิตฺวา โธวิตุํ
วิสฺสริตฺวา เอกมนฺตํ ฉฑฺเฑสิ ภิกฺขุนิโย มกฺขิกาหิ สมฺปริกิณฺณํ
ปสฺสิตฺวา เอวมาหํสุ กสฺสิทํ กมฺมนฺติ สา เอวมาห มยฺหิทํ
กมฺมนฺติ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนี ชตุมฏฺฐกํ อาทิยิสฺสตีติ เป
สจฺจํ กิร ภิกฺขเว ภิกฺขุนี ชตุมฏฺฐกํ อาทิยตีติ สจฺจํ ภควาติ



วิครหิ พุทฺโธ ภควา กถํ หิ นาม ภิกฺขเว ภิกฺขุนี ชตุมฏฺฐกํ
อาทิยิสฺสติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ชตุมฏฺฐเก ปาจิตฺติยนฺติ
ชตุมฏฺฐกํ นาม ชตุมยํ กฏฺฐมยํ ปิฏฺฐมยํ มตฺติกามยํ
สมฺผสฺสํ สาทิยนฺตี อนฺตมโส อุปฺปลปตฺตมฺปิ มุตฺตกรณํ ปเวเสติ
อาปตฺติ ปาจิตฺติยสฺส
อนาปตฺติ อาพาธปฺปจฺจยา อุมฺมตฺติกาย อาทิกมฺมิกายาติ

ลสุณวคฺคสฺส ปญฺจมสิกฺขาปทํ
เตน สมเยน พุทฺโธ ภควา สกฺเกสุ วิหรติ
กปิลวตฺถุสฺมึ นิโคฺรธาราเม อถโข มหาปชาปติ โคตมี เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา อโธวาเต
อฏฺฐาสิ ทุคฺคนฺโธ ภควา มาตุคาโมติ อถโข ภควา อาทิยนฺตุ
โข ภิกฺขุนิโย อุทกสุทฺธิกนฺติ มหาปชาปตึ โคตมึ ธมฺมิยา กถาย
สนฺทสฺเสสิ สมาทเปสิ สมุตฺเตเชสิ สมฺปหํเสสิ อถโข มหาปชาปตี
โคตมี ภควตา ธมฺมิยา กถาย สนฺทสฺสิตา สมาทปิตา สมุตฺเตชิตา
สมฺปหํสิตา ภควนฺตํ อวิวาเทตฺวา ปทกฺขิณํ กตฺวา ปกฺกามิ อถโข
ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู



อามนฺเตสิ อนุชานามิ ภิกฺขเว ภิกฺขุนีนํ อุทกสุทฺธิกนฺติ
เตน โข ปน สมเยน อญฺญตรา ภิกฺขุนี ภควตา
อุทกสุทฺธิกา อนุญฺญาตาติ อติคมฺภีรํ อุทกสุทฺธิกํ อาทิยนฺตี
มุตฺตกรเณ วณํ อกาสิ อถโข สา ภิกฺขุนี ภิกฺขุนีนํ เอตมตฺถํ
อาโรเจสิ ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนี อติคมฺภีรํ อุทกสุทฺธิกํ
อาทิยิสฺสตีติ เป สจฺจํ กิร ภิกฺขเว ภิกฺขุนี อติคมฺภีรํ อุทกสุทฺธิกํ
อาทิยตีติ สจฺจํ ภควาติ วิครหิ พุทฺโธ ภควา กถํ หิ นาม
ภิกฺขเว ภิกฺขุนี อติคมฺภีรํ อุทกสุทฺธิกํ อาทิยิสฺสติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย อิมํ
สิกฺขาปทํ อุทฺทิสนฺตุ อุทกสุทฺธิกํ ปน ภิกฺขุนิยา อาทิยมานาย
ทฺวงฺคุลปพฺพปรมํ อาทาตพฺพํ ตํ อติกฺกาเมนฺติยา ปาจิตฺติยนฺติ
อุทกสุทฺธิกา นาม มุตฺตกรณสฺส โธวนา วุจฺจติ
อาทิยมานายาติ โธวนฺติยา ทฺวงฺคุลปพฺพปรมํ อาทาตพฺพนฺติ ทฺวีสุ
องฺคุลีสุ เทฺวปพฺพปรมา อาทาตพฺพา ตํ อติกฺกาเมนฺติยาติ
สมฺผสฺสํ สาทิยนฺตี อนฺตมโส เกสคฺคมตฺตํปิ อติกฺกาเมติ อาปตฺติ
ปาจิตฺติยสฺส
อติเรกทฺวงฺคุลปพฺเพ อติเรกสญฺญา อาทิยติ อาปตฺติ
ปาจิตฺติยสฺส อติเรกทฺวงฺคุลปพฺเพ เวมติกา อาทิยติ อาปตฺติ



ปาจิตฺติยสฺส อติเรกทฺวงฺคุลปพฺเพ อูนกสญฺญา อาทิยติ อาปตฺติ
ปาจิตฺติยสฺส อูนกทฺวงฺคุลปพฺเพ อติเรกสญฺญา อาปตฺติ
ทุกฺกฏสฺส อูนกทฺวงฺคุลปพฺเพ เวมติกา อาปตฺติ ทุกฺกฏสฺส
อูนกทฺวงฺคุลปพฺเพ อูนกสญฺญา อนาปตฺติ
อนาปตฺติ ทฺวงฺคุลปพฺพปรมํ อาทิยติ อูนกทฺวงฺคุลปพฺพปรมํ
อาทิยติ อาพาธปฺปจฺจยา อุมฺมตฺติกาย อาทิกมฺมิกายาติ

ลสุณวคฺคสฺส ฉฏฺฐสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อาโรหนฺโต
นาม มหามตฺโต ภิกฺขูสุ ปพฺพชิโต โหติ ตสฺส ปุราณทุติยิกา
ภิกฺขุนีสุ ปพฺพชิตา โหติ เตน โข ปน สมเยน โส ภิกฺขุ ตสฺสา
ภิกฺขุนิยา สนฺติเก ภตฺตวิสฺสคฺคํ กโรติ อถโข สา ภิกฺขุนี
ตสฺส ภิกฺขุโน ภุญฺชนฺตสฺส ปานีเยน จ วิธูปเนน จ อุปติฏฺฐิตฺวา
เคหสิตกถํ กเถติ อจฺจาวทติ อถโข โส ภิกฺขุ ตํ ภิกฺขุนึ
อปสาเทติ มา ภคินิ เอวรูปํ อกาสิ เนตํ กปฺปตีติ ปุพฺเพ
มํ ตฺวํ เอวญฺจ เอวญฺจ กโรสิ อิทานิ เอตฺตกํ น สหสีติ
ปานียถาลกํ มตฺถเก อาสุมฺภิตฺวา วิธูปเนน ปหารํ อทาสิ ยา
ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ


กถํ หิ นาม ภิกฺขุนี ภิกฺขุสฺส ปหารํ ทสฺสตีติ เป สจฺจํ กิร
ภิกฺขเว ภิกฺขุนี ภิกฺขุสฺส ปหารํ เทตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ภิกฺขุนี ภิกฺขุสฺส ปหารํ
ทสฺสติ เนตํ ภิกฺขเว อปฺปสนฺนานํ วา ปสาทาย เป เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน
ภิกฺขุนี ภิกฺขุสฺส ภุญฺชนฺตสฺส ปานีเยน วา วิธูปเนน วา
อุปติฏฺเฐยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ภิกฺขุสฺสาติ อุปสมฺปนฺนสฺส
ภุญฺชนฺตสฺสาติ ปญฺจนฺนํ โภชนานํ อญฺญตรํ โภชนํ
ภุญฺชนฺตสฺส ปานียํ นาม ยงฺกิญฺจิ ปานียํ วิธูปนํ นาม
ยา กาจิ วีชนี อุปติฏฺเฐยฺยาติ หตฺถปาเส ติฏฺฐติ อาปตฺติ
ปาจิตฺติยสฺส
อุปสมฺปนฺเน อุปสมฺปนฺนสญฺญา ปานีเยน วา วิธูปเนน
วา อุปติฏฺฐติ อาปตฺติ ปาจิตฺติยสฺส อุปสมฺปนฺเน เวมติกา
ปานีเยน วา วิธูปเนน วา อุปติฏฺฐติ อาปตฺติ ปาจิตฺติยสฺส
อุปสมฺปนฺเน อนุปสมฺปนฺนสญฺญา ปานีเยน วา วิธูปเนน วา
อุปติฏฺฐติ อาปตฺติ ปาจิตฺติยสฺส หตฺถปาสํ วิชหิตฺวา อุปติฏฺฐติ
อาปตฺติ ทุกฺกฏสฺส ขาทนียํ ขาทนฺตสฺส อุปติฏฺฐติ



อาปตฺติ ทุกฺกฏสฺส อนุปสมฺปนฺนสฺส อุปติฏฺฐติ อาปตฺติ
ทุกฺกฏสฺส อนุปสมฺปนฺเน อุปสมฺปนฺนสญฺญา อาปตฺติ
ทุกฺกฏสฺส อนุปสมฺปนฺเน เวมติกา อาปตฺติ ทุกฺกฏสฺส
อนุปสมฺปนฺเน อนุปสมฺปนฺนสญฺญา อาปตฺติ ทุกฺกฏสฺส
อนาปตฺติ เทติ ทาเปติ อนุปสมฺปนฺนํ อาณาเปติ
อุมฺมตฺติกาย อาทิกมฺมิกายาติ

ลสุณวคฺคสฺส สตฺตมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
สสฺสกาเล อามกธญฺญํ วิญฺญาเปตฺวา นครํ อภิหรนฺติ ทฺวารฏฺฐาเน
เทถยฺเย ภาคนฺติ ปลิพุทฺธิตฺวา มุญฺจึสุ อถโข ตา ภิกฺขุนิโย
อุปสฺสยํ คนฺตฺวา ภิกฺขุนีนํ เอตมตฺถํ อาโรเจสุํ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ
นาม ภิกฺขุนิโย อามกธญฺญํ วิญฺญาเปสฺสนฺตีติ เป สจฺจํ
กิร ภิกฺขเว ภิกฺขุนิโย อามกธญฺญํ วิญฺญาเปนฺตีติ สจฺจํ
ภควาติ วิครหิ พุทฺโธ ภควา กถํ หิ นาม ภิกฺขเว ภิกฺขุนิโย
อามกธญฺญํ วิญฺญาเปสฺสนฺติ เนตํ ภิกฺขเว อปฺปสนฺนานํ วา
ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี อามกธญฺญํ วิญฺญาเปตฺวา วา



วิญฺญาปาเปตฺวา วา ภชฺชิตฺวา วา ภชฺชาเปตฺวา วา โกฏฺเฏตฺวา
วา โกฏฺฏาเปตฺวา วา ปจิตฺวา วา ปจาเปตฺวา วา ภุญฺเชยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อามกธญฺญํ นาม สาลิ วีหิ
ยโว โคธูโม กงฺคุ วรโก กุทฺรูสโก วิญฺญาเปตฺวาติ สยํ
วิญฺญาเปตฺวา วิญฺญาปาเปตฺวาติ อญฺญํ วิญฺญาปาเปตฺวา
ภชฺชิตฺวาติ สยํ ภชฺชิตฺวา ภชฺชาเปตฺวาติ อญฺญํ ภชฺชาเปตฺวา
โกฏฺเฏตฺวาติ สยํ โกฏฺเฏตฺวา โกฏฺฏาเปตฺวาติ อญฺญํ
โกฏฺฏาเปตฺวา ปจิตฺวาติ สยํ ปจิตฺวา ปจาเปตฺวาติ อญฺญํ
ปจาเปตฺวา ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส
อชฺโฌหาเร อชฺโฌหาเร อาปตฺติ ปาจิตฺติยสฺส
อนาปตฺติ อาพาธปฺปจฺจยา อปรณฺณํ วิญฺญาเปติ
อุมฺมตฺติกาย อาทิกมฺมิกายาติ

ลสุณวคฺคสฺส อฏฺฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตโร
พฺราหฺมโณ นิพฺพิฏฺฐราชภโฏ ตญฺเญว ภฏปถํ ยาจิสฺสามีติ สีสํ



นหายิตฺวา ภิกฺขุนูปสฺสยํ นิสฺสาย ราชกุลํ คจฺฉติ อญฺญตรา
ภิกฺขุนี กฏาเห วจฺจํ กตฺวา ติโรกุฑฺเฑ ฉฑฺเฑนฺตี ตสฺส พฺราหฺมณสฺส
มตฺถเก อาสุมฺภิ อถโข โส พฺราหฺมโณ อุชฺฌายติ
ขียติ วิปาเจติ อสฺสมณิโย อิมา มุณฺฑา พนฺธกินิโย กถํ หิ นาม
คูถกฏาหํ มตฺถเก อาสุมฺภิสฺสนฺติ อิมาสํ อุปสฺสยํ ฌาเปสฺสามีติ
อุมฺมุกํ คเหตฺวา อุปสฺสยํ ปวิสติ อญฺญตโร อุปาสโก
อุปสฺสยา นิกฺขมนฺโต อทฺทส ตํ พฺราหฺมณํ อุมฺมุกํ คเหตฺวา
อุปสฺสยํ ปวิสนฺตํ ทิสฺวาน ตํ พฺราหฺมณํ เอตทโวจ กิสฺส
ตฺวํ โภ อุมฺมุกํ คเหตฺวา อุปสฺสยํ ปวิสสีติ อิมา โภมํ
มุณฺฑา พนฺธกินิโย คูถกฏาหํ มตฺถเก อาสุมฺภึสุ อิมาสํ อุปสฺสยํ
ฌาเปสฺสามีติ คจฺฉ โภ มงฺคลํ เอตํ สหสฺสํ ลจฺฉสิ
ตญฺจ ภฏปถนฺติ อถโข โส พฺราหฺมโณ สีสํ นหายิตฺวา
ราชกุลํ คนฺตฺวา สหสฺสํ อลตฺถ ตญฺจ ภฏปถํ อถโข โส
อุปาสโก อุปสฺสยํ ปวิสิตฺวา ภิกฺขุนีนํ เอตมตฺถํ อาโรเจตฺวา
ปริภาสิ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนิโย อุจฺจารํ ติโรกุฑฺเฑ
ฉฑฺเฑสฺสนฺตีติ เป สจฺจํ กิร ภิกฺขเว ภิกฺขุนิโย อุจฺจารํ
ติโรกุฑฺเฑ ฉฑฺเฑนฺตีติ สจฺจํ ภควาติ วิครหิ พุทฺโธ ภควา
กถํ หิ นาม ภิกฺขเว ภิกฺขุนิโย อุจฺจารํ ติโรกุฑฺเฑ ฉฑฺเฑสฺสนฺติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน




ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
อุจฺจารํ วา ปสฺสาวํ วา สงฺการํ วา วิฆาสํ วา ติโรกุฑฺเฑ วา
ติโรปากาเร วา ฉฑฺเฑยฺย วา ฉฑฺฑาเปยฺย วา ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺถ อธิปฺเปตา ภิกฺขุนีติ อุจฺจาโร นาม คูโถ วุจฺจติ
ปสฺสาโว นาม มุตฺตํ วุจฺจติ สงฺการํ นาม กจวรํ วุจฺจติ
วิฆาสํ นาม จลกานิ วา อฏฺฐิกานิ วา อุจฺฉิฏฺโฐทกํ วา วุจฺจติ
กุฑฺโฑ นาม ตโย กุฑฺฑา อิฏฺฐกากุฑฺโฑ สิลากุฑฺโฑ ทารุกุฑฺโฑ
ปากาโร นาม ตโย ปาการา อิฏฺฐกาปากาโร สิลาปากาโร
ทารุปากาโร ติโรกุฑฺเฑติ กุฑฺฑสฺส ปรโต ติโรปากาเรติ
ปาการสฺส ปรโต ฉฑฺเฑยฺยาติ สยํ ฉฑฺเฑติ อาปตฺติ
ปาจิตฺติยสฺส ฉฑฺฑาเปยฺยาติ อญฺญํ อาณาเปติ อาปตฺติ
ทุกฺกฏสฺส สกึ อาณตฺตา พหุกํปิ ฉฑฺเฑติ อาปตฺติ
ปาจิตฺติยสฺส
อนาปตฺติ โอโลเกตฺวา ฉฑฺเฑติ อวลญฺเช ฉฑฺเฑติ
อุมฺมตฺติกาย อาทิกมฺมิกายาติ

ลสุณวคฺคสฺส นวมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน



อนาถปิณฺฑิกสฺส อาราเม เตน โข ปน สมเยน อญฺญตรสฺส
พฺราหฺมณสฺส ภิกฺขุนูปสฺสยํ นิสฺสาย ยวกฺเขตฺตํ โหติ ภิกฺขุนิโย
อุจฺจารํปิ ปสฺสาวํปิ สงฺการํปิ วิฆาสํปิ เขตฺเต ฉฑฺเฑนฺติ อถโข
โส พฺราหฺมโณ อุชฺฌายติ ขียติ วิปาเจติ กถํ หิ นาม ภิกฺขุนิโย
อมฺหากํ ยวกฺเขตฺตํ ทูเสสฺสนฺตีติ อสฺโสสุํ โข ภิกฺขุนิโย ตสฺส
พฺราหฺมณสฺส อุชฺฌายนฺตสฺส ขียนฺตสฺส วิปาเจนฺตสฺส ยา ตา
ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม ภิกฺขุนิโย อุจฺจารํปิ ปสฺสาวํปิ สงฺการํปิ วิฆาสํปิ หริเต
ฉฑฺเฑสฺสนฺตีติ เป สจฺจํ กิร ภิกฺขเว ภิกฺขุนิโย อุจฺจารํปิ ปสฺสาวํปิ
สงฺการํปิ วิฆาสํปิ หริเต ฉฑฺเฑนฺตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ภิกฺขุนิโย อุจฺจารํปิ ปสฺสาวํปิ
สงฺการํปิ วิฆาสํปิ หริเต ฉฑฺเฑสฺสนฺติ เนตํ ภิกฺขเว อปฺปสนฺนานํ
วา ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี อุจฺจารํ วา ปสฺสาวํ วา สงฺการํ วา
วิฆาสํ วา หริเต ฉฑฺเฑยฺย วา ฉฑฺฑาเปยฺย วา ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อุจฺจาโร นาม คูโถ วุจฺจติ
ปสฺสาโว นาม มุตฺตํ วุจฺจติ สงฺการํ นาม กจวรํ วุจฺจติ
วิฆาสํ นาม จลกานิ วา อฏฺฐิกานิ วา อุจฺฉิฏฺโฐทกํ วา วุจฺจติ
หริตํ นาม ปุพฺพณฺณํ อปรณฺณํ ยํ มนุสฺสานํ อุปโภคปริโภคํ



โรปิมํ ฉฑฺเฑยฺยาติ สยํ ฉฑฺเฑติ อาปตฺติ ปาจิตฺติยสฺส
ฉฑฺฑาเปยฺยาติ อญฺญํ อาณาเปติ อาปตฺติ ทุกฺกฏสฺส สกึ
อาณตฺตา พหุกํปิ ฉฑฺเฑติ อาปตฺติ ปาจิตฺติยสฺส
หริเต หริตสญฺญา ฉฑฺเฑติ วา ฉฑฺฑาเปติ วา อาปตฺติ
ปาจิตฺติยสฺส หริเต เวมติกา ฉฑฺเฑติ วา ฉฑฺฑาเปติ วา
อาปตฺติ ปาจิตฺติยสฺส หริเต อหริตสญฺญา ฉฑฺเฑติ วา ฉฑฺฑาเปติ
วา อาปตฺติ ปาจิตฺติยสฺส อหริเต หริตสญฺญา อาปตฺติ
ทุกฺกฏสฺส อหริเต เวมติกา อาปตฺติ ทุกฺกฏสฺส อหริเต
อหริตสญฺญา อนาปตฺติ
อนาปตฺติ โอโลเกตฺวา ฉฑฺเฑติ เขตฺตมริยาเท ฉฑฺเฑติ
สามิเก อาปุจฺฉา อปโลเกตฺวา ฉฑฺเฑติ อุมฺมตฺติกาย อาทิกมฺมิกายาติ

ลสุณวคฺคสฺส ทสมสิกฺขาปทํ
เตน สมเยน พุทฺโธ ภควา ราชคเห วิหรติ เวฬุวเน
กลนฺทกนิวาเป เตน โข ปน สมเยน ราชคเห คิรคฺคสมชฺโช
โหติ ฉพฺพคฺคิยา ภิกฺขุนิโย คิรคฺคสมชฺชํ ทสฺสนาย อคมํสุ
มนุสฺสา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย
นจฺจํปิ คีตํปิ วาทิตํปิ ทสฺสนาย คจฺฉิสฺสนฺติ เสยฺยถาปิ คิหินิโย
กามโภคินิโยติ อสฺโสสุํ โข ภิกฺขุนิโย เตสํ มนุสฺสานํ อุชฺฌายนฺตานํ



ขียนฺตานํ วิปาเจนฺตานํ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม ฉพฺพคฺคิยา ภิกฺขุนิโย
นจฺจํปิ คีตํปิ วาทิตํปิ ทสฺสนาย คจฺฉิสฺสนฺตีติ เป สจฺจํ กิร
ภิกฺขเว ฉพฺพคฺคิยา ภิกฺขุนิโย นจฺจํปิ คีตํปิ วาทิตํปิ ทสฺสนาย
คจฺฉนฺตีติ สจฺจํ ภควาติ วิครหิ พุทฺโธ ภควา กถํ หิ
นาม ภิกฺขเว ฉพฺพคฺคิยา ภิกฺขุนิโย นจฺจํปิ คีตํปิ วาทิตํปิ ทสฺสนาย
คจฺฉิสฺสนฺติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา
ปน ภิกฺขุนี นจฺจํ วา คีตํ วา วาทิตํ วา ทสฺสนาย คจฺเฉยฺย
ปาจิตฺตยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ นจฺจํ นาม ยงฺกิญฺจิ นจฺจํ
คีตํ นาม ยงฺกิญฺจิ คีตํ วาทิตํ นาม ยงฺกิญฺจิ วาทิตํ ทสฺสนาย
คจฺฉติ อาปตฺติ ทุกฺกฏสฺส ยตฺถ ฐิตา ปสฺสติ วา สุณาติ
วา อาปตฺติ ปาจิตฺติยสฺส ทสฺสนุปจารํ วิชหิตฺวา ปุนปฺปุนํ
ปสฺสติ วา สุณาติ วา อาปตฺติ ปาจิตฺติยสฺส เอกเมกํ ทสฺสนาย
คจฺฉติ อาปตฺติ ทุกฺกฏสฺส ยตฺถ ฐิตา ปสฺสติ วา สุณาติ
วา อาปตฺติ ปาจิตฺติยสฺส ทสฺสนุปจารํ วิชหิตฺวา ปุนปฺปุนํ
ปสฺสติ วา สุณาติ วา อาปตฺติ ปาจิตฺติยสฺส
อนาปตฺติ อาราเม ฐิตา ปสฺสติ วา สุณาติ วา


ภิกฺขุนิยา ฐิโตกาสํ วา นิสินฺโนกาสํ วา นิปนฺโนกาสํ วา อาคนฺตฺวา
นจฺจนฺติ วา คายนฺติ วา วาเทนฺติ วา ปฏิปถํ คจฺฉนฺตี ปสฺสติ
วา สุณาติ วา สติ กรณีเย คนฺตฺวา ปสฺสติ วา สุณาติ วา
อาปทาสุ อุมฺมตฺติกาย อาทิกมฺมิกายาติ
ลสุณวคฺโค ปฐโม

อนฺธการวคฺคสฺส ปฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภทฺทาย
กาปิลานิยา อนฺเตวาสินิยา ภิกฺขุนิยา ญาตโก ปุริโส คามกา
สาวตฺถึ อคมาสิ เกนจิเทว กรณีเยน อถโข สา ภิกฺขุนี เตน
ปุริเสน สทฺธึ รตฺตนฺธกาเร อปฺปทีเป เอเกเนกา สนฺติฏฺฐติปิ
สลฺลปติปิ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนี รตฺตนฺธกาเร อปฺปทีเป
ปุริเสน สทฺธึ เอเกเนกา สนฺติฏฺฐิสฺสติปิ สลฺลปิสฺสติปีติ เป
สจฺจํ กิร ภิกฺขเว ภิกฺขุนี รตฺตนฺธกาเร อปฺปทีเป ปุริเสน สทฺธึ
เอเกเนกา สนฺติฏฺฐติปิ สลฺลปติปีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ภิกฺขุนี รตฺตนฺธกาเร อปฺปทีเป
ปุริเสน สทฺธึ เอเกเนกา สนฺติฏฺฐิสฺสติปิ สลฺลปิสฺสติปิ เนตํ ภิกฺขเว



อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี รตฺตนฺธกาเร อปฺปทีเป
ปุริเสน สทฺธึ เอเกเนกา สนฺติฏฺเฐยฺย วา สลฺลเปยฺย วา
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ รตฺตนฺธกาเรติ โอคฺคเต สุริเย
อปฺปทีเปติ อนาโลเก ปุริโส นาม มนุสฺสปุริโส น ยกฺโข
น เปโต น ติรจฺฉานคโต วิญฺญู ปฏิพโล สนฺติฏฺฐิตุํ สลฺลปิตุํ
สทฺธินฺติ เอกโต เอเกเนกาติ ปุริโส เจว โหติ ภิกฺขุนี จ
สนฺติฏฺเฐยฺย วาติ ปุริสสฺส หตฺถปาเส ติฏฺฐติ อาปตฺติ
ปาจิตฺติยสฺส สลฺลเปยฺย วาติ ปุริสสฺส หตฺถปาเส ฐิตา สลฺลปติ
อาปตฺติ ปาจิตฺติยสฺส หตฺถปาสํ วิชหิตฺวา สนฺติฏฺฐติ วา สลฺลปติ
วา อาปตฺติ ทุกฺกฏสฺส ยกฺเขน วา เปเตน วา ปณฺฑเกน
วา ติรจฺฉานคตมนุสฺสวิคฺคเหน วา สทฺธึ สนฺติฏฺฐติ วา สลฺลปติ วา
อาปตฺติ ทุกฺกฏสฺส
อนาปตฺติ ยา กาจิ วิญฺญู ทุติยา โหติ อรโหเปกฺขา
อญฺญาวิหิตา สนฺติฏฺฐติ วา สลฺลปติ วา อุมฺมตฺติกาย
อาทิกมฺมิกายาติ



อนฺธการวคฺคสฺส ทุติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภทฺทาย
กาปิลานิยา อนฺเตวาสินิยา ภิกฺขุนิยา ญาตโก ปุริโส คามกา สาวตฺถึ
อคมาสิ เกนจิเทว กรณีเยน อถโข สา ภิกฺขุนี ภควตา
ปฏิกฺขิตฺตํ รตฺตนฺธกาเร อปฺปทีเป ปุริเสน สทฺธึ เอเกเนกา สนฺติฏฺฐิตุํ
สลฺลปิตุนฺติ เตเนว ปุริเสน สทฺธึ ปฏิจฺฉนฺเน โอกาเส เอเกเนกา
สนฺติฏฺฐติปิ สลฺลปติปิ ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนี ปฏิจฺฉนฺเน
โอกาเส ปุริเสน สทฺธึ เอเกเนกา สนฺติฏฺฐิสฺสติปิ สลฺลปิสฺสติปีติ
เป สจฺจํ กิร ภิกฺขเว ภิกฺขุนี ปฏิจฺฉนฺเน โอกาเส ปุริเสน
สทฺธึ เอเกเนกา สนฺติฏฺฐติปิ สลฺลปติปีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ภิกฺขุนี ปฏิจฺฉนฺเน โอกาเส
ปุริเสน สทฺธึ เอเกเนกา สนฺติฏฺฐิสฺสติปิ สลฺลปิสฺสติปิ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี ปฏิจฺฉนฺเน โอกาเส
ปุริเสน สทฺธึ เอเกเนกา สนฺติฏฺเฐยฺย วา สลฺลเปยฺย วา
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ



อิมสฺมึ อตฺเถ อธิปฺเปตา ภิกฺขุนีติ ปฏิจฺฉนฺโน นาม โอกาโส
กุฑฺเฑน วา กวาเฏน วา กิลญฺเชน วา สาณิปากาเรน วา
รุกฺเขน วา ถมฺเภน วา โกฏฺฐฬิกาย วา เยน เกนจิ ปฏิจฺฉนฺโน
โหติ ปุริโส นาม มนุสฺสปุริโส น ยกฺโข น เปโต น
ติรจฺฉานคโต วิญฺญู ปฏิพโล สนฺติฏฺฐิตุํ สลฺลปิตุํ สทฺธินฺติ
เอกโต เอเกเนกาติ ปุริโส เจว โหติ ภิกฺขุนี จ สนฺติฏฺเฐยฺย
วาติ ปุริสสฺส หตฺถปาเส ติฏฺฐติ อาปตฺติ ปาจิตฺติยสฺส สลฺลเปยฺย
วาติ ปุริสสฺส หตฺถปาเส ฐิตา สลฺลปติ อาปตฺติ ปาจิตฺติยสฺส
หตฺถปาสํ วิชหิตฺวา สนฺติฏฺฐติ วา สลฺลปติ วา อาปตฺติ
ทุกฺกฏสฺส ยกฺเขน วา เปเตน วา ปณฺฑเกน วา
ติรจฺฉานคตมนุสฺสวิคฺคเหน วา สทฺธึ สนฺติฏฺฐติ วา สลฺลปติ วา อาปตฺติ
ทุกฺกฏสฺส
อนาปตฺติ ยา กาจิ วิญฺญู ทุติยา โหติ อรโหเปกฺขา
อญฺญาวิหิตา สนฺติฏฺฐติ วา สลฺลปติ วา อุมฺมตฺติกาย
อาทิกมฺมิกายาติ

อนฺธการวคฺคสฺส ตติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภทฺทาย



กาปิลานิยา อนฺเตวาสินิยา ภิกฺขุนิยา ญาตโก ปุริโส คามกา
สาวตฺถึ อคมาสิ เกนจิเทว กรณีเยน อถโข สา ภิกฺขุนี
ภควตา ปฏิกฺขิตฺตํ ปฏิจฺฉนฺเน โอกาเส ปุริเสน สทฺธึ เอเกเนกา
สนฺติฏฺฐิตุํ สลฺลปิตุนฺติ เตเนว ปุริเสน สทฺธึ อชฺโฌกาเส เอเกเนกา
สนฺติฏฺฐติปิ สลฺลปติปิ ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนี อชฺโฌกาเส
ปุริเสน สทฺธึ เอเกเนกา สนฺติฏฺฐิสฺสติปิ สลฺลปิสฺสติปีติ เป
สจฺจํ กิร ภิกฺขเว ภิกฺขุนี อชฺโฌกาเส ปุริเสน สทฺธึ เอเกเนกา
สนฺติฏฺฐติปิ สลฺลปติปีติ สจฺจํ ภควาติ วิครหิ พุทฺโธ ภควา
กถํ หิ นาม ภิกฺขเว ภิกฺขุนี อชฺโฌกาเส ปุริเสน สทฺธึ เอเกเนกา
สนฺติฏฺฐิสฺสติปิ สลฺลปิสฺสติปิ เนตํ ภิกฺขเว อปฺปสนฺนานํ
วา ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี อชฺโฌกาเส ปุริเสน สทฺธึ
เอเกเนกา สนฺติฏฺเฐยฺย วา สลฺลเปยฺย วา ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อชฺโฌกาโส นาม
อปฺปฏิจฺฉนฺโน โหติ กุฑฺเฑน วา กวาเฏน วา กิลญฺเชน วา
สาณิปากาเรน วา รุกฺเขน วา ถมฺเภน วา โกฏฺฐฬิกาย วา เยน เกนจิ
อปฺปฏิจฺฉนฺโน โหติ ปุริโส นาม มนุสฺสปุริโส น ยกฺโข น
เปโต น ติรจฺฉานคโต วิญฺญู ปฏิพโล สนฺติฏฺฐิตุํ สลฺลปิตุํ


สทฺธินฺติ เอกโต เอเกเนกาติ ปุริโส เจว โหติ ภิกฺขุนี จ
สนฺติฏฺเฐยฺย วาติ ปุริสสฺส หตฺถปาเส ติฏฺฐติ อาปตฺติ
ปาจิตฺติยสฺส สลฺลเปยฺย วาติ ปุริสสฺส หตฺถปาเส ฐิตา สลฺลปติ
อาปตฺติ ปาจิตฺติยสฺส หตฺถปาสํ วิชหิตฺวา สนฺติฏฺฐติ วา
สลฺลปติ วา อาปตฺติ ทุกฺกฏสฺส ยกฺเขน วา เปเตน วา
ปณฺฑเกน วา ติรจฺฉานคตมนุสฺสวิคฺคเหน วา สทฺธึ สนฺติฏฺฐติ วา
สลฺลปติ วา อาปตฺติ ทุกฺกฏสฺส
อนาปตฺติ ยา กาจิ วิญฺญู ทุติยา โหติ อรโหเปกฺขา
อญฺญาวิหิตา สนฺติฏฺฐติ วา สลฺลปติ วา อุมฺมตฺติกาย
อาทิกมฺมิกายาติ

อนฺธการวคฺคสฺส จตุตฺถสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี รถิยายปิ พฺยูเหปิ สิงฺฆาฏเกปิ ปุริเสน สทฺธึ เอเกเนกา
สนฺติฏฺฐติปิ สลฺลปติปิ นิกณฺณิกํปิ ชปฺเปติ ทุติยิกํปิ ภิกฺขุนึ
อุยฺโยเชติ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม อยฺยา ถุลฺลนนฺทา รถิยายปิ พฺยูเหปิ
สิงฺฆาฏเกปิ ปุริเสน สทฺธึ เอเกเนกา สนฺติฏฺฐิสฺสติปิ สลฺลปิสฺสติปิ
นิกณฺณิกํปิ ชปฺปิสฺสติ ทุติยิกํปิ ภิกฺขุนึ อุยฺโยเชสฺสตีติ เป



สจฺจํ กิร ภิกฺขเว ถุลฺลนนฺทา ภิกฺขุนี รถิยายปิ พฺยูเหปิ สิงฺฆาฏเกปิ
ปุริเสน สทฺธึ เอเกเนกา สนฺติฏฺฐติปิ สลฺลปติปิ นิกณฺณิกํปิ
ชปฺเปติ ทุติยิกํปิ ภิกฺขุนึ อุยฺโยเชตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ถุลฺลนนฺทา ภิกฺขุนี รถิยายปิ
พฺยูเหปิ สิงฺฆาฏเกปิ ปุริเสน สทฺธึ เอเกเนกา สนฺติฏฺฐิสฺสติปิ
สลฺลปิสฺสติปิ นิกณฺณิกํปิ ชปฺปิสฺสติ ทุติยิกํปิ ภิกฺขุนึ อุยฺโยเชสฺสติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
รถิยาย วา พฺยูเห วา สิงฺฆาฏเก วา ปุริเสน สทฺธึ เอเกเนกา
สนฺติฏฺเฐยฺย วา สลฺลเปยฺย วา นิกณฺณิกํ วา ชปฺเปยฺย ทุติยิกํ
วา ภิกฺขุนึ อุยฺโยเชยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ รถิยา นาม รจฺฉา วุจฺจติ
พฺยูหํ นาม เยเนว ปวิสนฺติ เตเนว นิกฺขมนฺติ สิงฺฆาฏโก นาม
จจฺจรํ วุจฺจติ ปุริโส นาม มนุสฺสปุริโส น ยกฺโข น เปโตณ
น ติรจฺฉานคโต วิญฺญู ปฏิพโล สนฺติฏฺฐิตุํ สลฺลปิตุํ สทฺธินฺติ
เอกโต เอเกเนกาติ ปุริโส เจว โหติ ภิกฺขุนี จ สนฺติฏฺเฐยฺย
วาติ ปุริสสฺส หตฺถปาเส ติฏฺฐติ อาปตฺติ ปาจิตฺติยสฺส
สลฺลเปยฺย วาติ ปุริสสฺส หตฺถปาเส ฐิตา สลฺลปติ อาปตฺติ
ปาจิตฺติยสฺส นิกณฺณิกํ วา ชปฺเปยฺยาติ ปุริสสฺส อุปกณฺณเก


อาโรเจติ อาปตฺติ ปาจิตฺติยสฺส ทุติยิกํ วา ภิกฺขุนึ อุยฺโยเชยฺยาติ
อนาจารํ อาจริตุกามา ทุติยิกํ ภิกฺขุนึ อุยฺโยเชติ อาปตฺติ
ทุกฺกฏสฺส ทสฺสนูปจารํ วา สวนูปจารํ วา วิชหนฺติยา อาปตฺติ
ทุกฺกฏสฺส วิชหิเต อาปตฺติ ปาจิตฺติยสฺส หตฺถปาสํ วิชหิตฺวา
สนฺติฏฺฐติ วา สลฺลปติ วา อาปตฺติ ทุกฺกฏสฺส ยกฺเขน วา
เปเตน วา ปณฺฑเกน วา ติรจฺฉานคตมนุสฺสวิคฺคเหน วา สทฺธึ
สนฺติฏฺฐติ วา สลฺลปติ วา อาปตฺติ ทุกฺกฏสฺส
อนาปตฺติ ยา กาจิ วิญฺญู ทุติยา โหติ อรโหเปกฺขา
อญฺญาวิหิตา สนฺติฏฺฐติ วา สลฺลปติ วา น อนาจารํ อาจริตุกามา
สติ กรณีเย ทุติยิกํ ภิกฺขุนึ อุยฺโยเชติ อุมฺมตฺติกาย
อาทิกมฺมิกายาติ

อนฺธการวคฺคสฺส ปญฺจมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตรา
ภิกฺขุนี อญฺญตรสฺส กุลสฺส กุลุปิกา โหติ นิจฺจภตฺติกา อถโข
สา ภิกฺขุนี ปุพฺพณฺหสมยํ นิวาเสตฺวา ปตฺตจีวรมาทาย เยน ตํ
กุลํ เตนุปสงฺกมิ อุปสงฺกมิตฺวา อาสเน นิสีทิตฺวา สามิเก
อนาปุจฺฉา ปกฺกามิ ตสฺส กุลสฺส ทาสี ฆรํ สมฺมชฺชนฺตี ตํ อาสนํ
ภาชนนฺตริกาย ปกฺขิปิ มนุสฺสา ตํ อาสนํ อปสฺสนฺตา ตํ ภิกฺขุนึ



เอตทโวจุํ กหนฺตํ อยฺเย อาสนนฺติ นาหนฺตํ อาวุโส อาสนํ
ปสฺสามีติ เทหยฺเย ตํ อาสนนฺติ ปริภาสิตฺวา นิจฺจภตฺตํ ปจฺฉินฺทึสุ
อถโข เต มนุสฺสา ฆรํ โสเธนฺตา ตํ อาสนํ ภาชนนฺตริกาย ปสฺสิตฺวา
ตํ ภิกฺขุนึ ขมาเปตฺวา นิจฺจภตฺตํ ปฏฺฐเปสุํ อถโข สา ภิกฺขุนี
ภิกฺขุนีนํ เอตมตฺถํ อาโรเจสิ ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนี
ปุเรภตฺตํ กุลานิ อุปสงฺกมิตฺวา อาสเน นิสีทิตฺวา สามิเก อนาปุจฺฉา
ปกฺกมิสฺสตีติ เป สจฺจํ กิร ภิกฺขเว ภิกฺขุนี ปุเรภตฺตํ กุลานิ
อุปสงฺกมิตฺวา อาสเน นิสีทิตฺวา สามิเก อนาปุจฺฉา ปกฺกมตีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว
ภิกฺขุนี ปุเรภตฺตํ กุลานิ อุปสงฺกมิตฺวา อาสเน นิสีทิตฺวา สามิเก
อนาปุจฺฉา ปกฺกมิสฺสติ เนตํ ภิกฺขเว อปฺปสนฺนานํ วา ปสาทาย
เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ยา ปน ภิกฺขุนี ปุเรภตฺตํ กุลานิ อุปสงฺกมิตฺวา อาสเน นิสีทิตฺวา
สามิเก อนาปุจฺฉา ปกฺกเมยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ปุเรภตฺตํ นาม อรุณุคฺคมนํ
อุปาทาย ยาว มชฺฌนฺติกา กุลํ นาม จตฺตาริ กุลานิ ขตฺติยกุลํ
พฺราหฺมณกุลํ เวสฺสกุลํ สุทฺทกุลํ อุปสงฺกมิตฺวาติ ตตฺถ คนฺตฺวา



อาสนํ นาม ปลฺลงฺกสฺส โอกาโส วุจฺจติ นิสีทิตฺวาติ ตสฺมึ
นิสีทิตฺวา สามิเก อนาปุจฺฉา ปกฺกเมยฺยาติ โย ตสฺมึ กุเล
มนุสฺโส สามิโก ทาตุํ ตํ อนาปุจฺฉา อโนวสฺสิกํ อติกฺกมนฺติยา
อาปตฺติ ปาจิตฺติยสฺส อชฺโฌกาเส อุปจารํ อติกฺกมนฺติยา อาปตฺติ
ปาจิตฺติยสฺส
อนาปุจฺฉิเต อนาปุจฺฉิตสญฺญา ปกฺกมติ อาปตฺติ
ปาจิตฺติยสฺส อนาปุจฺฉิเต เวมติกา ปกฺกมติ อาปตฺติ ปาจิตฺติยสฺส
อนาปุจฺฉิเต อาปุจฺฉิตสญฺญา ปกฺกมติ อาปตฺติ ปาจิตฺติยสฺส
ปลฺลงฺกสฺส อโนกาเส อาปตฺติ ทุกฺกฏสฺส อาปุจฺฉิเต
อนาปุจฺฉิตสญฺญา อาปตฺติ ทุกฺกฏสฺส อาปุจฺฉิเต เวมติกา
อาปตฺติ ทุกฺกฏสฺส อาปุจฺฉิเต อาปุจฺฉิตสญฺญา อนาปตฺติ
อนาปตฺติ อาปุจฺฉา คจฺฉติ อสํหาริเม คิลานาย
อาปทาสุ อุมฺมตฺติกาย อาทิกมฺมิกายาติ

อนฺธการวคฺคสฺส ฉฏฺฐสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี ปจฺฉาภตฺตํ กุลานิ อุปสงฺกมิตฺวา สามิเก อนาปุจฺฉา อาสเน




อภินิสีทติปิ อภินิปชฺชติปิ มนุสฺสา ถุลฺลนนฺทํ ภิกฺขุนึ หิริยมานา
อาสเน เนว อภินิสีทนฺติ น อภินิปชฺชนฺติ มนุสฺสา อุชฺฌายนฺติ
ขียนฺติ วิปาเจนฺติ กถํ หิ นาม อยฺยา ถุลฺลนนฺทา ปจฺฉาภตฺตํ
กุลานิ อุปสงฺกมิตฺวา สามิเก อนาปุจฺฉา อาสเน อภินิสีทิสฺสติปิ
อภินิปชฺชิสฺสติปิ อสฺโสสุํ โข ภิกฺขุนิโย เตสํ มนุสฺสานํ อุชฺฌายนฺตานํ
ขียนฺตานํ วิปาเจนฺตานํ ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม อยฺยา ถุลฺลนนฺทา
ปจฺฉาภตฺตํ กุลานิ อุปสงฺกมิตฺวา สามิเก อนาปุจฺฉา อาสเน
อภินิสีทิสฺสติปิ อภินิปชฺชิสฺสติปีติ เป สจฺจํ กิร ภิกฺขเว ถุลฺลนนฺทา
ภิกฺขุนี ปจฺฉาภตฺตํ กุลานิ อุปสงฺกมิตฺวา สามิเก อนาปุจฺฉา อาสเน
อภินิสีทติปิ อภินิปชฺชติปีติ สจฺจํ ภควาติ วิครหิ พุทฺโธ ภควา
กถํ หิ นาม ภิกฺขเว ถุลฺลนนฺทา ภิกฺขุนี ปจฺฉาภตฺตํ กุลานิ
อุปสงฺกมิตฺวา สามิเก อนาปุจฺฉา อาสเน อภินิสีทิสฺสติปิ อภินิปชฺชิสฺสติปิ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
ปจฺฉาภตฺตํ กุลานิ อุปสงฺกมิตฺวา สามิเก อนาปุจฺฉา อาสเน
อภินิสีเทยฺย วา อภินิปชฺเชยฺย วา ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ปจฺฉาภตฺตํ นาม มชฺฌนฺติเก
วีติวตฺเต ยาว อตฺถงฺคเต สุริเย กุลํ นาม จตฺตาริ



กุลานิ ขตฺติยกุลํ พฺราหฺมณกุลํ เวสฺสกุลํ สุทฺทกุลํ อุปสงฺกมิตฺวาติ
ตตฺถ คนฺตฺวา สามิเก อนาปุจฺฉาติ โย ตสฺมึ กุเล มนุสฺโส
สามิโก ทาตุํ ตํ อนาปุจฺฉา อาสนํ นาม ปลฺลงฺกสฺส
โอกาโส วุจฺจติ อภินิสีเทยฺยาติ ตสฺมึ อภินิสีทติ อาปตฺติ
ปาจิตฺติยสฺส อภินิปชฺเชยฺยาติ ตสฺมึ อภินิปชฺชติ อาปตฺติ
ปาจิตฺติยสฺส
อนาปุจฺฉิเต อนาปุจฺฉิตสญฺญา อาสเน อภินิสีทติ วา
อภินิปชฺชติ วา อาปตฺติ ปาจิตฺติยสฺส อนาปุจฺฉิเต เวมติกา
อาสเน อภินิสีทติ วา อภินิปชฺชติ วา อาปตฺติ ปาจิตฺติยสฺส
อนาปุจฺฉิเต อาปุจฺฉิตสญฺญา อาสเน อภินิสีทติ วา อภินิปชฺชติ
วา อาปตฺติ ปาจิตฺติยสฺส ปลฺลงฺกสฺส อโนกาเส อาปตฺติ
ทุกฺกฏสฺส อาปุจฺฉิเต อนาปุจฺฉิตสญฺญา อาปตฺติ ทุกฺกฏสฺส
อาปุจฺฉิเต เวมติกา อาปตฺติ ทุกฺกฏสฺส อาปุจฺฉิเต
อาปุจฺฉิตสญฺญา อนาปตฺติ
อนาปตฺติ อาปุจฺฉา อาสเน อภินิสีทติ วา อภินิปชฺชติ
วา ธุวปญฺญตฺเต คิลานาย อาปทาสุ อุมฺมตฺติกาย
อาทิกมฺมิกายาติ

อนฺธการวคฺคสฺส สตฺตมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน


อนาถปิณฺฑิกสฺส อาราเม เตน โข ปน สมเยน สมฺพหุลา
ภิกฺขุนิโย โกสเลสุ ชนปเทสุ สาวตฺถึ คจฺฉนฺตา สายํ อญฺญตรํ
คามํ อุปคนฺตฺวา อญฺญตรํ พฺราหฺมณกุลํ อุปสงฺกมิตฺวา โอกาสํ
ยาจึสุ อถ โข พฺราหฺมณี ตา ภิกฺขุนิโย เอตทโวจ อาคเมถ
อยฺเย ยาว พฺราหฺมโณ อาคจฺฉตีติ ภิกฺขุนิโย ยาว
พฺราหฺมโณ อาคจฺฉตีติ เสยฺยํ สนฺถริตฺวา เอกจฺจา นิสีทึสุ
เอกจฺจา นิปชฺชึสุ อถโข โส พฺราหฺมโณ รตฺตึ อาคนฺตฺวา
ตํ พฺราหฺมณึ เอตทโวจ กา อิมาติ ภิกฺขุนิโย อยฺยาติ
นิกฺกฑฺฒถ อิมา มุณฺฑา พนฺธกินิโยติ ฆรโต นิกฺกฑฺฒาเปสิ
อถโข ตา ภิกฺขุนิโย สาวตฺถึ คนฺตฺวา ภิกฺขุนีนํ เอตมตฺถํ
อาโรเจสุํ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนิโย วิกาเล กุลานิ อุปสงฺกมิตฺวา
สามิเก อนาปุจฺฉา เสยฺยํ สนฺถริตฺวา วา สนฺถราเปตฺวา
วา อภินิสีทิสฺสนฺติปิ อภินิปชฺชิสฺสนฺติปีติ เป สจฺจํ กิร ภิกฺขเว
ภิกฺขุนิโย วิกาเล กุลานิ อุปสงฺกมิตฺวา สามิเก อนาปุจฺฉา เสยฺยํ
สนฺถริตฺวา วา สนฺถราเปตฺวา วา อภินิสีทนฺติปิ อภินิปชฺชนฺติปีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว
ภิกฺขุนิโย วิกาเล กุลานิ อุปสงฺกมิตฺวา สามิเก อนาปุจฺฉา เสยฺยํ
สนฺถริตฺวา วา สนฺถราเปตฺวา วา อภินิสีทิสฺสนฺติปิ อภินิปชฺชิสฺสนฺติปิ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน ภิกฺขเว




ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี วิกาเล กุลานิ
อุปสงฺกมิตฺวา สามิเก อนาปุจฺฉา เสยฺยํ สนฺถริตฺวา วา สนฺถราเปตฺวา
วา อภินิสีเทยฺย วา อภินิปชฺเชยฺย วา ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ วิกาโล นาม อตฺถงฺคเต
สุริเย ยาว อรุณุคฺคมนา กุลํ นาม จตฺตาริ กุลานิ ขตฺติยกุลํ
พฺราหฺมณกุลํ เวสฺสกุลํ สุทฺทกุลํ อุปสงฺกมิตฺวาติ ตตฺถ คนฺตฺวา
สามิเก อนาปุจฺฉาติ โย ตสฺมึ กุเล มนุสฺโส สามิโก ทาตุํ ตํ
อนาปุจฺฉา เสยฺยํ นาม อนฺตมโส ปณฺณสนฺถาโรปิ สนฺถริตฺวาติ
สยํ สนฺถริตฺวา สนฺถราเปตฺวาติ อญฺญํ สนฺถราเปตฺวา
อภินิสีเทยฺยาติ ตสฺมึ อภินิสีทติ อาปตฺติ ปาจิตฺติยสฺส
อภินิปชฺเชยฺยาติ ตสฺมึ อภินิปชฺชติ อาปตฺติ ปาจิตฺติยสฺส
อนาปุจฺฉิเต อนาปุจฺฉิตสญฺญา เสยฺยํ สนฺถริตฺวา วา
สนฺถราเปตฺวา วา อภินิสีทติ วา อภินิปชฺชติ วา อาปตฺติ ปาจิตฺติยสฺส
อนาปุจฺฉิเต เวมติกา เสยฺยํ สนฺถริตฺวา วา สนฺถราเปตฺวา
วา อภินิสีทติ วา อภินิปชฺชติ วา อาปตฺติ ปาจิตฺติยสฺส
อนาปุจฺฉิเต อาปุจฺฉิตสญฺญา เสยฺยํ สนฺถริตฺวา วา สนฺถราเปตฺวา วา
อภินิสีทติ วา อภินิปชฺชติ วา อาปตฺติ ปาจิตฺติยสฺส อาปุจฺฉิเต
อนาปุจฺฉิตสญฺญา อาปตฺติ ทุกฺกฏสฺส อาปุจฺฉิเต เวมติกา
อาปตฺติ ทุกฺกฏสฺส อาปุจฺฉิเต อาปุจฺฉิตสญฺญา อนาปตฺติ


อนาปตฺติ อาปุจฺฉา เสยฺยํ สนฺถริตฺวา วา สนฺถราเปตฺวา
วา อภินิสีทติ วา อภินิปชฺชติ วา คิลานาย อาปทาสุ
อุมฺมตฺติกาย อาทิกมฺมิกายาติ

อนฺธการวคฺคสฺส อฏฺฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภทฺทาย
กาปิลานิยา อนฺเตวาสินี ภิกฺขุนี ภทฺทํ กาปิลานึ สกฺกจฺจํ อุปฏฺเฐติ
ภทฺทา กาปิลานี ภิกฺขุนิโย เอตทโวจ อยํ มํ อยฺเย ภิกฺขุนี
สกฺกจฺจํ อุปฏฺเฐติ อิมิสฺสาหํ จีวรํ ทสฺสามีติ อถโข สา
ภิกฺขุนี ทุคฺคหิเตน ทูปธาริเตน ปรํ อุชฺฌาเปติ อหํ กิรยฺเย อยฺยํ
น สกฺกจฺจํ อุปฏฺเฐมิ น กิร เม อยฺยา จีวรํ ทสฺสตีติ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนี ทุคฺคหิเตน ทูปธาริเตน ปรํ
อุชฺฌาเปสฺสตีติ เป สจฺจํ กิร ภิกฺขเว ภิกฺขุนี ทุคฺคหิเตน
ทูปธาริเตน ปรํ อุชฺฌาเปตีติ สจฺจํ ภควาติ วิครหิ พุทฺโธ
ภควา กถํ หิ นาม ภิกฺขเว ภิกฺขุนี ทุคฺคหิเตน ทูปธาริเตน ปรํ
อุชฺฌาเปสฺสติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน
ภิกฺขุนี ทุคฺคหิเตน ทูปธาริเตน ปรํ อุชฺฌาเปยฺย ปาจิตฺติยนฺติ



ยา ปนาติ ยา ยาทิสา เป ภิกฺขุนีติ เป
อยํ อิมสฺมึ อตฺเถ อธิปฺเปตา ภิกฺขุนีติ ทุคฺคหิเตนาติ อญฺญถา
คหิเตน ทูปธาริเตนาติ อญฺญถา อุปธาริเตน ปรนฺติ
อุปสมฺปนฺนํ อุชฺฌาเปติ อาปตฺติ ปาจิตฺติยสฺส
อุปสมฺปนฺนาย อุปสมฺปนฺนสญฺญา อุชฺฌาเปติ อาปตฺติ
ปาจิตฺติยสฺส อุปสมฺปนฺนาย เวมติกา อุชฺฌาเปติ อาปตฺติ
ปาจิตฺติยสฺส อุปสมฺปนฺนาย อนุปสมฺปนฺนสญฺญา อุชฺฌาเปติ
อาปตฺติ ปาจิตฺติยสฺส อนุปสมฺปนฺนํ อุชฺฌาเปติ อาปตฺติ
ทุกฺกฏสฺส อนุปสมฺปนฺนาย อุปสมฺปนฺนสญฺญา อาปตฺติ ทุกฺกฏสฺส
อนุปสมฺปนฺนาย เวมติกา อาปตฺติ ทุกฺกฏสฺส อนุปสมฺปนฺนาย
อนุปสมฺปนฺนสญฺญา อาปตฺติ ทุกฺกฏสฺส
อนาปตฺติ อุมฺมตฺติกาย อาทิกมฺมิกายาติ

อนฺธการวคฺคสฺส นวมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
อตฺตโน ภณฺฑกํ อปสฺสนฺติโย จณฺฑกาลึ ภิกฺขุนึ เอตทโวจจ
อปยฺเย อมฺหากํ ภณฺฑกํ ปสฺเสยฺยาสีติ จณฺฑกาลี ภิกฺขุนี
อุชฺฌายติ ขียติ วิปาเจติ อหเมว นูน โจรี อหเมว



นูนาลชฺชินี ยา อยฺยา อตฺตโน ภณฺฑกํ อปสฺสนฺติโย ตา มํ
เอวมาหํสุ อปยฺเย อมฺหากํ ภณฺฑกํ ปสฺเสยฺยาสีติ สจาหยฺเย
ตุมฺหากํ ภณฺฑกํ คณฺหามิ อสฺสมณี โหมิ พฺรหฺมจริยา จวามิ
นิรยํ อุปปชฺชามิ ยา ปน มํ อภูเตน เอวมาห สาปิ
อสฺสมณี โหตุ พฺรหฺมจริยา จวตุ นิรยํ อุปปชฺชตูติ ยา ตา
ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม อยฺยา จณฺฑกาลี อตฺตานํปิ ปรํปิ นิรเยนปิ พฺรหฺมจริเยนปิ
อภิสปิสฺสตีติ เป สจฺจํ กิร ภิกฺขเว จณฺฑกาลี
ภิกฺขุนี อตฺตานํปิ ปรํปิ นิรเยนปิ พฺรหฺมจริเยนปิ อภิสปตีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว
จณฺฑกาลี ภิกฺขุนี อตฺตานํปิ ปรํปิ นิรเยนปิ พฺรหฺมจริเยนปิ
อภิสปิสฺสติ เนตํ ภิกฺขเว อปฺปสนฺนานํ วา ปสาทาย เป เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
อตฺตานํ วา ปรํ วา นิรเยน วา พฺรหฺมจริเยน วา อภิสเปยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อตฺตานนฺติ ปจฺจตฺตํ ปรนฺติ
อุปสมฺปนฺนํ นิรเยน วา พฺรหฺมจริเยน วา อภิสปติ อาปตฺติ
ปาจิตฺติยสฺส
อุปสมฺปนฺนาย อุปสมฺปนฺนสญฺญา นิรเยน วา



พฺรหฺมจริเยน วา อภิสปติ อาปตฺติ ปาจิตฺติยสฺส อุปสมฺปนฺนาย
เวมติกา นิรเยน วา พฺรหฺมจริเยน วา อภิสปติ อาปตฺติ
ปาจิตฺติยสฺส อุปสมฺปนฺนาย อนุปสมฺปนฺนสญฺญา นิรเยน วา
พฺรหฺมจริเยน วา อภิสปติ อาปตฺติ ปาจิตฺติยสฺส ติรจฺฉานโยนิยา
วา ปิตฺติวิสเยน วา มนุสฺสโทภคฺเคน วา อภิสปติ
อาปตฺติ ทุกฺกฏสฺส อนุปสมฺปนฺนํ อภิสปติ อาปตฺติ ทุกฺกฏสฺส
อนุปสมฺปนฺนาย อุปสมฺปนฺนสญฺญา อาปตฺติ ทุกฺกฏสฺส
อนุปสมฺปนฺนาย เวมติกา อาปตฺติ ทุกฺกฏสฺส อนุปสมฺปนฺนาย
อนุปสมฺปนฺนสญฺญา อาปตฺติ ทุกฺกฏสฺส
อนาปตฺติ อตฺถปุเรกฺขาราย ธมฺมปุเรกฺขาราย
อนุสาสนีปุเรกฺขาราย อุมฺมตฺติกาย อาทิกมฺมิกายาติ

อนฺธการวคฺคสฺส ทสมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน จณฺฑกาลี
ภิกฺขุนี ภิกฺขุนีหิ สทฺธึ ภณฺฑิตฺวา อตฺตนา วธิตฺวา วธิตฺวา โรทติ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม อยฺยา จณฺฑกาลี อตฺตานํ วธิตฺวา วธิตฺวา
โรทิสฺสตีติ เป สจฺจํ กิร ภิกฺขเว จณฺฑกาลี ภิกฺขุนี อตฺตานํ
วธิตฺวา วธิตฺวา โรทตีติ สจฺจํ ภควาติ วิครหิ พุทฺโธ



ภควา กถํ หิ นาม ภิกฺขเว จณฺฑกาลี ภิกฺขุนี อตฺตานํ
วธิตฺวา วธิตฺวา โรทิสฺสติ เนตํ ภิกฺขเว อปฺปสนฺนานํ วา
ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี อตฺตานํ วธิตฺวา วธิตฺวา โรเทยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อตฺตานนฺติ ปจฺจตฺตํ
วธิตฺวา วธิตฺวา โรทติ อาปตฺติ ปาจิตฺติยสฺส วธติ น
โรทติ อาปตฺติ ทุกฺกฏสฺส โรทติ น วธติ อาปตฺติ
ทุกฺกฏสฺส
อนาปตฺติ ญาติพฺยสเนน วา โภคพฺยสเนน วา โรคพฺยสเนน
วา ผุฏฺฐา โรทติ น วธติ อุมฺมตฺติกาย อาทิกมฺมิกายาติ
อนฺธการวคฺโค ทุติโย

นคฺควคฺคสฺส ปฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน สมฺพหุลา
ภิกฺขุนิโย อจิรวติยา นทิยา เวสิยาหิ สทฺธึ นคฺคา เอกติตฺเถ
นหายนฺติ เวสิยา ตา ภิกฺขุนิโย อุปฺผณฺเฑสุํ กินฺนุ โข นาม
อยฺเย ตุมฺหากํ ทหรานํ พฺรหฺมจริยํ จิณฺเณน นนุ นาม กามา



ปริภุญฺชิตพฺพา ยถา ชิณฺณา ภวิสฺสถ ตทา พฺรหฺมจริยํ จริสฺสถ
เอวํ ตุมฺหากํ อุโภ อตฺถา ปริคฺคหิตา ภวิสฺสนฺตีติ ภิกฺขุนิโย
เวสิยาหิ อุปฺผณฺฑิยมานา มงฺกู อเหสุํ อถโข ตา ภิกฺขุนิโย
อุปสฺสยํ คนฺตฺวา ภิกฺขุนีนํ เอตมตฺถํ อาโรเจสุํ ภิกฺขุนิโย ภิกฺขูนํ
เอตมตฺถํ อาโรเจสุํ ภิกฺขู ภควโต เอตมตฺถํ อาโรเจสุํ อถโข
ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู
อามนฺเตสิ เตนหิ ภิกฺขเว ภิกฺขุนีนํ สิกฺขาปทํ ปญฺญาเปสฺสามิ ทส
อตฺถวเส ปฏิจฺจ สงฺฆสุฏฺฐุตาย เป วินยานุคฺคหาย เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
นคฺคา นหาเยยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ นคฺคา นหาเยยฺยาติ อนิวตฺถา
วา อปารุตา วา นหายติ ปโยเค ทุกฺกฏํ นหานปริโยสาเน
อาปตฺติ ปาจิตฺติยสฺส
อนาปตฺติ อจฺฉินฺนจีวริกาย วา นฏฺฐจีวริกาย วา
อาปทาสุ อุมฺมตฺติกาย อาทิกมฺมิกายาติ

นคฺควคฺคสฺส ทุติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภควตา ภิกฺขุนีนํ


อุทกสาฏิกา อนุญฺญาตา โหติ ฉพฺพคฺคิยา ภิกฺขุนิโย ภควตา
อุทกสาฏิกา อนุญฺญาตาติ อปฺปมาณิกาโย อุทกสาฏิกาโย ธาเรสุํ
ปุรโตปิ ปจฺฉโตปิ อากฑฺฒนฺตา อาหิณฺฑนฺตา ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ นาม
ฉพฺพคฺคิยา ภิกฺขุนิโย อปฺปมาณิกาโย อุทกสาฏิกาโย ธาเรสฺสนฺตีติ
เป สจฺจํ กิร ภิกฺขเว ฉพฺพคฺคิยา ภิกฺขุนิโย อปฺปมาณิกาโย
อุทกสาฏิกาโย ธาเรนฺตีติ สจฺจํ ภควาติ วิครหิ พุทฺโธ ภควา
กถํ หิ นาม ภิกฺขเว ฉพฺพคฺคิยา ภิกฺขุนิโย อปฺปมาณิกาโย
อุทกสาฏิกาโย ธาเรสฺสนฺติ เนตํ ภิกฺขเว อปฺปสนฺนานํ วา ปสาทาย
เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
อุทกสาฏิกํ ปน ภิกฺขุนิยา การยมานาย ปมาณิกา กาเรตพฺพา
ตตฺริทํ ปมาณํ ทีฆโส จตสฺโส วิทตฺถิโย สุคตวิทตฺถิยา ติริยํ
เทฺว วิทตฺถิโย ตํ อติกฺกาเมนฺติยา เฉทนกํ ปาจิตฺติยนฺติ
อุทกสาฏิกา นาม ยาย นิวตฺถาย นหายติ
การยมานายาติ กโรนฺติยา วา การาเปนฺติยา วา ปมาณิกา กาเรตพฺพา
ตตฺริทํ ปมาณํ ทีฆโส จตสฺโส วิทตฺถิโย สุคตวิทตฺถิยา ติริยํ
เทฺว วิทตฺถิโย ตํ อติกฺกาเมตฺวา กโรติ วา การาเปติ วา
ปโยเค ทุกฺกฏํ ปฏิลาเภน ฉินฺทิตฺวา ปาจิตฺติยํ เทเสตพฺพํ
อตฺตนา วิปฺปกตํ อตฺตนา ปริโยสาเปติ อาปตฺติ



ปาจิตฺติยสฺส อตฺตนา วิปฺปกตํ ปเรหิ ปริโยสาเปติ อาปตฺติ
ปาจิตฺติยสฺส ปเรหิ วิปฺปกตํ อตฺตนา ปริโยสาเปติ อาปตฺติ
ปาจิตฺติยสฺส ปเรหิ วิปฺปกตํ ปเรหิ ปริโยสาเปติ อาปตฺติ
ปาจิตฺติยสฺส อญฺญสฺสตฺถาย กโรติ วา การาเปติ วา อาปตฺติ
ทุกฺกฏสฺส อญฺเญน กตํ ปฏิลภิตฺวา ปริภุญฺชติ อาปตฺติ
ทุกฺกฏสฺส
อนาปตฺติ ปมาณิกํ กโรติ อูนกํ กโรติ อญฺเญน
กตํ ปมาณาติกฺกนฺตํ ปฏิลภิตฺวา ฉินฺทิตฺวา ปริภุญฺชติ วิตานํ
วา ภุมฺมตฺถรณํ วา สาณิปาการํ วา ภิสึ วา พิมฺโพหนํ วา
กโรติ อุมฺมตฺติกาย อาทิกมฺมิกายาติ

นคฺควคฺคสฺส ตติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตริสฺสา
ภิกฺขุนิยา มหคฺเฆ จีวรทุสฺเส จีวรํ ทุกฺกตํ โหติ ทุสฺสิพฺพิตํ
ถุลฺลนนฺทา ภิกฺขุนี ตํ ภิกฺขุนึ เอตทโวจ สุนฺทรํ โข อิทนฺเต
อยฺเย จีวรทุสฺสํ จีวรญฺจ โข ทุกฺกตํ ทุสฺสิพฺพิตนฺติ วิสิพฺเพมิ
อยฺเย สิพฺเพสฺสสีติ อามยฺเย สิพฺเพสฺสามีติ อถโข สา
ภิกฺขุนี ตํ จีวรํ วิสิพฺเพตฺวา ถุลฺลนนฺทาย ภิกฺขุนิยา อทาสิ
ถุลฺลนนฺทา ภิกฺขุนี สิพฺเพสฺสามิ สิพฺเพสฺสามีติ เนว สิพฺเพติ น


สิพฺพาปนาย อุสฺสุกฺกํ กโรติ อถโข สา ภิกฺขุนี ภิกฺขุนีนํ เอตมตฺถํ
อาโรเจสิ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม อยฺยา ถุลฺลนนฺทา ภิกฺขุนิยา จีวรํ
วิสิพฺพาเปตฺวา เนว สิพฺเพสฺสติ น สิพฺพาปนาย อุสฺสุกฺกํ กริสฺสตีติ
เป สจฺจํ กิร ภิกฺขเว ถุลฺลนนฺทา ภิกฺขุนี ภิกฺขุนิยา จีวรํ
วิสิพฺพาเปตฺวา เนว สิพฺพติ น สิพฺพาปนาย อุสฺสุกฺกํ กโรตีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว
ถุลฺลนนฺทา ภิกฺขุนี ภิกฺขุนิยา จีวรํ วิสิพฺพาเปตฺวา เนว สิพฺเพสฺสติ
น สิพฺพาปนาย อุสฺสุกฺกํ กริสฺสติ เนตํ ภิกฺขเว อปฺปสนฺนานํ วา
ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี ภิกฺขุนิยา จีวรํ วิสิพฺเพตฺวา วา
วิสิพฺพาเปตฺวา วา สา ปจฺฉา อนนฺตรายิกินี เนว สิพฺเพยฺย น
สิพฺพาปนาย อุสฺสุกฺกํ กเรยฺย อญฺญตฺร จตูหปญฺจาหา ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ภิกฺขุนิยาติ อญฺญาย
ภิกฺขุนิยา จีวรํ นาม ฉนฺนํ จีวรานํ อญฺญตรํ จีวรํ
วิสิพฺเพตฺวาติ สยํ วิสิพฺเพตฺวา วิสิพฺพาเปตฺวาติ อญฺญํ
วิสิพฺพาเปตฺวา สา ปจฺฉา อนนฺตรายิกินีติ อสติ อนฺตราเย
เนว สิพฺเพยฺยาติ น สยํ สิพฺเพยฺย น สิพฺพาปนาย อุสฺสุกฺกํ
กเรยฺยาติ น อญฺญํ อาณาเปยฺย อญฺญตฺร จตูหปญฺจาหาติ



ฐเปตฺวา จตูหปญฺจาหํ เนว สิพฺพิสฺสามิ น สิพฺพาปนาย
อุสฺสุกฺกํ กริสฺสามีติ ธุรํ นิกฺขิตฺตมตฺเต อาปตฺติ ปาจิตฺติยสฺส
อุปสมฺปนฺนาย อุปสมฺปนฺนสญฺญา จีวรํ วิสิพฺเพตฺวา
วา วิสิพฺพาเปตฺวา วา สา ปจฺฉา อนนฺตรายิกินี เนว สิพฺเพติ น
สิพฺพาปนาย อุสฺสุกฺกํ กโรติ อญฺญตฺร จตูหปญฺจาหา อาปตฺติ
ปาจิตฺติยสฺส อุปสมฺปนฺนาย เวมติกา จีวรํ วิสิพฺเพตฺวา วา
วิสิพฺพาเปตฺวา วา สา ปจฺฉา อนนฺตรายิกินี เนว สิพฺเพติ น
สิพฺพาปนาย อุสฺสุกฺกํ กโรติ อญฺญตฺร จตูหปญฺจาหา อาปตฺติ
ปาจิตฺติยสฺส อุปสมฺปนฺนาย อนุปสมฺปนฺนสญฺญา จีวรํ วิสิพฺเพตฺวา
วา วิสิพฺพาเปตฺวา วา สา ปจฺฉา อนนฺตรายิกินี เนว สิพฺเพติ
น สิพฺพาปนาย อุสฺสุกฺกํ กโรติ อญฺญตฺร จตูหปญฺจาหา อาปตฺติ
ปาจิตฺติยสฺส อญฺญํ ปริกฺขารํ วิสิพฺเพตฺวา วา วิสิพฺพาเปตฺวา
วา สา ปจฺฉา อนนฺตรายิกินี เนว สิพฺเพติ น สิพฺพาปนาย
อุสฺสุกฺกํ กโรติ อญฺญตฺร จตูหปญฺจาหา อาปตฺติ ทุกฺกฏสฺส
อนุปสมฺปนฺนาย จีวรํ วา อญฺญํ วา ปริกฺขารํ วิสิพฺเพตฺวา วา
วิสิพฺพาเปตฺวา วา สา ปจฺฉา อนนฺตรายิกินี เนว สิพฺเพติ น
สิพฺพาปนาย อุสฺสุกฺกํ กโรติ อญฺญตฺร จตูหปญฺจาหา อาปตฺติ
ทุกฺกฏสฺส อนุปสมฺปนฺนาย อุปสมฺปนฺนสญฺญา อาปตฺติ
ทุกฺกฏสฺส อนุปสมฺปนฺนาย เวมติกา อาปตฺติ ทุกฺกฏสฺส
อนุปสมฺปนฺนาย อนุปสมฺปนฺนสญฺญา อาปตฺติ ทุกฺกฏสฺส


อนาปตฺติ สติ อนฺตราเย ปริเยสิตฺวา น ลภติ
กโรนฺตี จตูหปญฺจาหํ อติกฺกาเมติ คิลานาย อาปทาสุ
อุมฺมตฺติกาย อาทิกมฺมิกายาติ

นคฺควคฺคสฺส จตุตฺถสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
ภิกฺขุนีนํ หตฺเถ จีวรํ นิกฺขิปิตฺวา สนฺตรุตฺตเรน ชนปทจาริกํ
ปกฺกมนฺติ ตานิ จีวรานิ จิรํ นิกฺขิตฺตานิ กณฺณกิตานิ โหนฺติ
ตานิ ภิกฺขุนิโย โอตาเปนฺติ ภิกฺขุนิโย ตา ภิกฺขุนิโย เอตทโวจจ
กสฺสิมานิ อยฺเย จีวรานิ กณฺณกิตานีติ อถโข ตา ภิกฺขุนิโย
ภิกฺขุนีนํ เอตมตฺถํ อาโรเจสุํ ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย
ภิกฺขุนีนํ หตฺเถ จีวรํ นิกฺขิปิตฺวา สนฺตรุตฺตเรน ชนปทจาริกํ
ปกฺกมิสฺสนฺตีติ เป สจฺจํ กิร ภิกฺขเว ภิกฺขุนิโย ภิกฺขุนีนํ หตฺเถ
จีวรํ นิกฺขิปิตฺวา สนฺตรุตฺตเรน ชนปทจาริกํ ปกฺกมนฺตีติ สจฺจํ
ภควาติ วิครหิ พุทฺโธ ภควา กถํ หิ นาม ภิกฺขเว ภิกฺขุนิโย
ภิกฺขุนีนํ หตฺเถ จีวรํ นิกฺขิปิตฺวา สนฺตรุตฺตเรน ชนปทจาริกํ
ปกฺกมิสฺสนฺติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา


ปน ภิกฺขุนี ปญฺจาหิกํ สงฺฆาฏิวารํ อติกฺกาเมยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ปญฺจาหิกํ สงฺฆาฏิวารํ
อติกฺกาเมยฺยาติ ปญฺจมํ ทิวสํ ปญฺจ จีวรานิ เนว นิวาเสติ น ปารุปติ
น โอตาเปติ ปญฺจมํ ทิวสํ อติกฺกาเมติ อาปตฺติ ปาจิตฺติยสฺส
ปญฺจาหาติกฺกนฺเต อติกฺกนฺตสญฺญา อาปตฺติ
ปาจิตฺติยสฺส ปญฺจาหาติกฺกนฺเต เวมติกา อาปตฺติ ปาจิตฺติยสฺส
ปญฺจาหาติกฺกนฺเต อนติกฺกนฺตสญฺญา อาปตฺติ ปาจิตฺติยสฺส
ปญฺจาหานติกฺกนฺเต อติกฺกนฺตสญฺญา อาปตฺติ ทุกฺกฏสฺส
ปญฺจาหานติกฺกนฺเต เวมติกา อาปตฺติ ทุกฺกฏสฺส ปญฺจาหานติกฺกนฺเต
อนติกฺกนฺตสญฺญา อนาปตฺติ
อนาปตฺติ ปญฺจมํ ทิวสํ ปญฺจ จีวรานิ นิวาเสติ วา
ปารุปติ วา โอตาเปติ วา คิลานาย อาปทาสุ อุมฺมตฺติกาย
อาทิกมฺมิกายาติ

นคฺควคฺคสฺส ปญฺจมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตรา
ภิกฺขุนี ปิณฺฑาย จริตฺวา อลฺลจีวรํ ปตฺถริตฺวา วิหารํ ปาวิสิ



อญฺญตรา ภิกฺขุนี ตํ จีวรํ ปารุปิตฺวา คามํ ปิณฺฑาย ปาวิสิ
สา นิกฺขมิตฺวา ภิกฺขุนิโย ปุจฺฉิ อปยฺเย มยฺหํ จีวรํ ปสฺเสยฺยาถาติ
ภิกฺขุนิโย ตสฺสา ภิกฺขุนิยา เอตมตฺถํ อาโรเจสุํ อถโข
สา ภิกฺขุนี อุชฺฌายติ ขียติ วิปาเจติ กถํ หิ นาม ภิกฺขุนี
มยฺหํ จีวรํ อนาปุจฺฉา ปารุปิสฺสตีติ อถโข สา ภิกฺขุนี ภิกฺขุนีนํ
เอตมตฺถํ อาโรเจสิ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนี ภิกฺขุนิยา
จีวรํ อนาปุจฺฉา ปารุปิสฺสตีติ เป สจฺจํ กิร ภิกฺขเว ภิกฺขุนี
ภิกฺขุนิยา จีวรํ อนาปุจฺฉา ปารุปตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ภิกฺขุนี ภิกฺขุนิยา จีวรํ
อนาปุจฺฉา ปารุปิสฺสติ เนตํ ภิกฺขเว อปฺปสนฺนานํ วา ปสาทาย
เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ยา ปน ภิกฺขุนี จีวรสงฺกมนียํ ธาเรยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ จีวรสงฺกมนียํ นาม
อุปสมฺปนฺนาย ปญฺจนฺนํ จีวรานํ อญฺญตรํ จีวรํ ตสฺสา วา อทินฺนํ
ตํ วา อนาปุจฺฉา นิวาเสติ วา ปารุปติ วา อาปตฺติ ปาจิตฺติยสฺส
อุปสมฺปนฺนาย อุปสมฺปนฺนสญฺญา จีวรสงฺกมนียํ ธาเรติ
อาปตฺติ ปาจิตฺติยสฺส อุปสมฺปนฺนาย เวมติกา จีวรสงฺกมนียํ



ธาเรติ อาปตฺติ ปาจิตฺติยสฺส อุปสมฺปนฺนาย อนุปสมฺปนฺนสญฺญา
จีวรสงฺกมนียํ ธาเรติ อาปตฺติ ปาจิตฺติยสฺส อนุปสมฺปนฺนาย
จีวรสงฺกมนียํ ธาเรติ อาปตฺติ ทุกฺกฏสฺส อนุปสมฺปนฺนาย
อุปสมฺปนฺนสญฺญา อาปตฺติ ทุกฺกฏสฺส อนุปสมฺปนฺนาย เวมติกา
อาปตฺติ ทุกฺกฏสฺส อนุปสมฺปนฺนาย อนุปสมฺปนฺนสญฺญา
อาปตฺติ ทุกฺกฏสฺส
อนาปตฺติ สา วา เทติ ตํ วา อาปุจฺฉา นิวาเสติ
วา ปารุปติ วา อจฺฉินฺนจีวริกาย นฏฺฐจีวริกาย อาปทาสุ
อุมฺมตฺติกาย อาทิกมฺมิกายาติ

นคฺควคฺคสฺส ฉฏฺฐสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทาย
ภิกฺขุนิยา อุปฏฺฐากกุลํ ถุลฺลนนฺทํ ภิกฺขุนึ เอตทโวจ ภิกฺขุนีสงฺฆสฺส
อยฺเย จีวรํ ทสฺสามาติ ถุลฺลนนฺทา ภิกฺขุนี ตุเมฺห
พหุกิจฺจา พหุกรณียาติ อนฺตรายํ อกาสิ เตน โข ปน สมเยน
ตสฺส กุลสฺส ฆรํ ทยฺหติ เต อุชฺฌายนฺติ ขียนฺติ วิปาเจนฺติ
กถํ หิ นาม อยฺยา ถุลฺลนนฺทา อมฺหากํ เทยฺยธมฺมํ อนฺตรายํ
กริสฺสติ อุภเยนมฺห ปริพาหิรา โภเคหิ จ ปุญฺเญน จาติ
อสฺโสสุํ โข ภิกฺขุนิโย เตสํ มนุสฺสานํ อุชฺฌายนฺตานํ ขียนฺตานํ


วิปาเจนฺตานํ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม อยฺยา ถุลฺลนนฺทา
คณสฺส จีวรลาภํ อนฺตรายํ กริสฺสตีติ เป สจฺจํ กิร ภิกฺขเว
ถุลฺลนนฺทา ภิกฺขุนี คณสฺส จีวรลาภํ อนฺตรายํ กโรตีติ สจฺจํ
ภควาติ วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา
ภิกฺขุนี คณสฺส จีวรลาภํ อนฺตรายํ กริสฺสติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี คณสฺส จีวรลาภํ
อนฺตรายํ กเรยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ คโณ นาม ภิกฺขุนีสงฺโฆ
วุจฺจติ จีวรํ นาม ฉนฺนํ จีวรานํ อญฺญตรํ จีวรํ วิกปฺปนุปคํ
ปจฺฉิมํ อนฺตรายํ กเรยฺยาติ กถํ อิมํ จีวรํ ทเทยฺยุนฺติ
อนฺตรายํ กโรติ อาปตฺติ ปาจิตฺติยสฺส อญฺญํ ปริกฺขารํ
อนฺตรายํ กโรติ อาปตฺติ ทุกฺกฏสฺส สมฺพหุลานํ ภิกฺขุนีนํ
วา เอกภิกฺขุนิยา วา อนุปสมฺปนฺนาย วา จีวรํ วา อญฺญํ วา
ปริกฺขารํ อนฺตรายํ กโรติ อาปตฺติ ทุกฺกฏสฺส
อนาปตฺติ อานิสํสํ ทสฺเสตฺวา นิวาเรติ อุมฺมตฺติกาย
อาทิกมฺมิกายาติ



นคฺควคฺคสฺส สตฺตมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนีสงฺฆสฺส
อกาลจีวรํ อุปฺปนฺนํ โหติ อถโข ภิกฺขุนีสงฺโฆ ตํ จีวรํ ภาเชตุกาโม
สนฺนิปติ เตน โข ปน สมเยน ถุลฺลนนฺทาย ภิกฺขุนิยา
อนฺเตวาสินิโย ภิกฺขุนิโย ปกฺกนฺตา โหนฺติ ถุลฺลนนฺทา ภิกฺขุนี
ตา ภิกฺขุนิโย เอตทโวจ อยฺเย ภิกฺขุนิโย ปกฺกนฺตา น ตาว
จีวรํ ภาชิยิสฺสตีติ จีวรวิภงฺคํ ปฏิพาหิ ภิกฺขุนิโย น ตาว
จีวรํ ภาชิยิสฺสตีติ วิปฺปกฺกมึสุ ถุลฺลนนฺทา ภิกฺขุนี อนฺเตวาสินีสุ
ภิกฺขุนีสุ อาคตาสุ ตํ จีวรํ ภาชาเปสิ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ
นาม อยฺยา ถุลฺลนนฺทา ธมฺมิกํ จีวรวิภงฺคํ ปฏิพาหิสฺสตีติ เป
สจฺจํ กิร ภิกฺขเว ถุลฺลนนฺทา ภิกฺขุนี ธมฺมิกํ จีวรวิภงฺคํ
ปฏิพาหตีติ สจฺจํ ภควาติ วิครหิ พุทฺโธ ภควา กถํ หิ นาม
ภิกฺขเว ถุลฺลนนฺทา ภิกฺขุนี ธมฺมิกํ จีวรวิภงฺคํ ปฏิพาหิสฺสติ เนตํ
ภิกฺขเว อปฺปสนฺนานํ วา ปสาทาย เป เอวญฺจ ปน ภิกฺขเว
ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี ธมฺมิกํ




จีวรวิภงฺคํ ปฏิพาเหยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ธมฺมิโก นาม จีวรวิภงฺโค
สมคฺโค ภิกฺขุนีสงฺโฆ สนฺนิปติตฺวา ภาเชติ ปฏิพาเหยฺยาติ กถํ
อิมํ จีวรํ ภาเชยฺยาติ ปฏิพาหติ อาปตฺติ ปาจิตฺติยสฺส
ธมฺมิเก ธมฺมิกสญฺญา ปฏิพาหติ อาปตฺติ ปาจิตฺติยสฺส
ธมฺมิเก เวมติกา ปฏิพาหติ อาปตฺติ ทุกฺกฏสฺส ธมฺมิเก
อธมฺมิกสญฺญา ปฏิพาหติ อนาปตฺติ อธมฺมิเก ธมฺมิกสญฺญา
อาปตฺติ ทุกฺกฏสฺส อธมฺมิเก เวมติกา อาปตฺติ ทุกฺกฏสฺส
อธมฺมิเก อธมฺมิกสญฺญา อนาปตฺติ
อนาปตฺติ อานิสํสํ ทสฺเสตฺวา ปฏิพาหติ อุมฺมตฺติกาย
อาทิกมฺมิกายาติ

นคฺควคฺคสฺส อฏฺฐมสิกฺขาปทํป
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี นฏานํปิ นฏกานํปิ สงฺฆิกานํปิ โสกชฺฌายิกานํปิ
กุมฺภถูนิกานํปิ สมณจีวรํ เทติ มยฺหํ ปริสติ วณฺณํ ภาสถาติ นฏาปิ
นฏกาปิ สงฺฆิกาปิ โสกชฺฌายิกาปิ กุมฺภถูนิกาปิ ถุลฺลนนฺทาย
ภิกฺขุนิยา ปริสติ วณฺณํ ภาสนฺติ อยฺยา ถุลฺลนนฺทา พหุสฺสุตา



ภาณิกา วิสารทา ปฏฺฐา ธมฺมึ กถํ กาตุํ เทถ อยฺยาย กโรถ
อยฺยายาติ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม อยฺยา ถุลฺลนนฺทา อาคาริกสฺส
สมณจีวรํ ทสฺสตีติ เป สจฺจํ กิร ภิกฺขเว ถุลฺลนนฺทา ภิกฺขุนี
อาคาริกสฺส สมณจีวรํ เทตีติ สจฺจํ ภควาติ วิครหิ พุทฺโธ
ภควา กถํ หิ นาม ภิกฺขเว ถุลฺลนนฺทา ภิกฺขุนี อาคาริกสฺส
สมณจีวรํ ทสฺสติ เนตํ ภิกฺขเว อปฺปสนฺนานํ วา ปสาทาย
เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ยา ปน ภิกฺขุนี อาคาริกสฺส วา ปริพฺพาชกสฺส วา ปริพฺพาชิกาย
วา สมณจีวรํ ทเทยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อาคาริโก นาม โย โกจิ
อคารํ อชฺฌาวสติ ปริพฺพาชโก นาม ภิกฺขุญฺจ สามเณรญฺจ
ฐเปตฺวา โย โกจิ ปริพฺพาชกสมาปนฺโน ปริพฺพาชิกา นาม
ภิกฺขุนิญฺจ สิกฺขมานญฺจ สามเณริญฺจ ฐเปตฺวา ยา กาจิ
ปริพฺพาชิกสมาปนฺนา สมณจีวรํ นาม กปฺปกตํ วุจฺจติ เทติ อาปตฺติ
ปาจิตฺติยสฺส
อนาปตฺติ มาตาปิตูนํ เทติ ตาวกาลิกํ เทติ
อุมฺมตฺติกาย อาทิกมฺมิกายาติ



นคฺควคฺคสฺส นวมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทาย
ภิกฺขุนิยา อุปฏฺฐากกุลํ ถุลฺลนนฺทํ ภิกฺขุนึ เอตทโวจ สเจ มยํ
อยฺเย สกฺโกม ภิกฺขุนีสงฺฆสฺส จีวรํ ทสฺสามาติ เตน โข ปน
สมเยน วสฺสํ วุตฺถา ภิกฺขุนิโย จีวรํ ภาเชตุกามา สนฺนิปตึสุ
ถุลฺลนนฺทา ภิกฺขุนี ตา ภิกฺขุนิโย เอตทโวจ อาคเมถ อยฺเย
อตฺถิ ภิกฺขุนีสงฺฆสฺส จีวรปจฺจาสาติ ภิกฺขุนิโย ถุลฺลนนฺทํ ภิกฺขุนึ
เอตทโวจุํ คจฺฉยฺเย ตํ จีวรํ ชานาหีติ ถุลฺลนนฺทา ภิกฺขุนี
เยน ตํ กุลํ เตนุปสงฺกมิ อุปสงฺกมิตฺวา เต มนุสฺเส เอตทโวจ
เทถาวุโส ภิกฺขุนีสงฺฆสฺส จีวรนฺติ น มยํ อยฺเย สกฺโกม ภิกฺขุนีสงฺฆสฺส
จีวรํ ทาตุนฺติ ถุลฺลนนฺทา ภิกฺขุนี ภิกฺขุนีนํ เอตมตฺถํ
อาโรเจสิ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม อยฺยา ถุลฺลนนฺทา ทุพฺพลจีวรปจฺจาสาย
จีวรกาลสมยํ อติกฺกาเมสฺสตีติ เป สจฺจํ กิร ภิกฺขเว
ถุลฺลนนฺทา ภิกฺขุนี ทุพฺพลจีวรปจฺจาสาย จีวรกาลสมยํ อติกฺกาเมตีติ
สจฺจํ ภควาติ วิครหิ พุทฺโธ ภควา กถํ หิ นาม
ภิกฺขเว ถุลฺลนนฺทา ภิกฺขุนี ทุพฺพลจีวรปจฺจาสาย จีวรกาลสมยํ



อติกฺกาเมสฺสติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา
ปน ภิกฺขุนี ทุพฺพลจีวรปจฺจาสาย จีวรกาลสมยํ อติกฺกาเมยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ อิมสฺมึ
อตฺเถ อธิปฺเปตา ภิกฺขุนีติ ทุพฺพลจีวรปจฺจาสา นาม สเจ มยํ
สกฺโกม ทสฺสาม กริสฺสามาติ วาจา ภินฺนา โหติ จีวรกาลสมโย
นาม อนตฺถเต กฐิเน วสฺสานสฺส ปจฺฉิโม มาโส อตฺถเต กฐิเน
ปญฺจ มาสา จีวรกาลสมยํ อติกฺกาเมยฺยาติ อนตฺถเต กฐิเน
วสฺสานสฺส ปจฺฉิมํ ทิวสํ อติกฺกาเมติ อาปตฺติ ปาจิตฺติยสฺส
อตฺถเต กฐิเน กฐินุทฺธารทิวสํ อติกฺกาเมติ อาปตฺติ ปาจิตฺติยสฺส
ทุพฺพลจีวเร ทุพฺพลจีวรสญฺญา จีวรกาลสมยํ อติกฺกาเมติ
อาปตฺติ ปาจิตฺติยสฺส ทุพฺพลจีวเร เวมติกา จีวรกาลสมยํ
อติกฺกาเมติ อาปตฺติ ทุกฺกฏสฺส ทุพฺพลจีวเร อทุพฺพลจีวรสญฺญา
จีวรกาลสมยํ อติกฺกาเมติ อนาปตฺติ อทุพฺพลจีวเร
ทุพฺพลจีวรสญฺญา อาปตฺติ ทุกฺกฏสฺส อทุพฺพลจีวเร เวมติกา
อาปตฺติ ทุกฺกฏสฺส อทุพฺพลจีวเร อทุพฺพลจีวรสญฺญา อนาปตฺติ
อนาปตฺติ อานิสํสํ ทสฺเสตฺวา นิวาเรติ อุมฺมตฺติกาย
อาทิกมฺมิกายาติ




นคฺควคฺคสฺส ทสมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตเรน
อุปาสเกน สงฺฆํ อุทฺทิสฺส วิหาโร การาปิโต โหติ โส ตสฺส วิหารสฺส
มเห อุภโตสงฺฆสฺส อกาลจีวรํ ทาตุกาโม โหติ เตน โข ปน
สมเยน อุภโตสงฺฆสฺส กฐินํ อตฺถตํ โหติ อถโข โส อุปาสโก
สงฺฆํ อุปสงฺกมิตฺวา กฐินุทฺธารํ ยาจิ ภควโต เอตมตฺถํ อาโรเจสุํ
อถโข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู
อามนฺเตสิ อนุชานามิ ภิกฺขเว กฐินํ อุทฺธริตุํ เอวญฺจ ปน ภิกฺขเว
กฐินํ อุทฺธริตพฺพํ พฺยตฺเตน ภิกฺขุนา ปฏิพเลน สงฺโฆ ญาเปตพฺโพ
สุณาตุ เม ภนฺเต สงฺโฆ ยทิ สงฺฆสฺส ปตฺตกลฺลํ สงฺโฆ กฐินํ
อุทฺธเรยฺย เอสา ญตฺติ สุณาตุ เม ภนฺเต สงฺโฆ สงฺโฆ
กฐินํ อุทฺธรติ ยสฺสายสฺมโต ขมติ กฐินสฺส อุทฺธาโร โส
ตุณฺหสฺส ยสฺส นกฺขมติ โส ภาเสยฺย อุทฺธตํ สงฺเฆน กฐินํ
ขมติ สงฺฆสฺส ตสฺมา ตุณฺหี เอวเมตํ ธารยามีติ
อถโข โส อุปาสโก ภิกฺขุนีสงฺฆํ อุปสงฺกมิตฺวา กฐินุทฺธารํ
ยาจิ ถุลฺลนนฺทา ภิกฺขุนี จีวรํ อมฺหากํ ภวิสฺสตีติ กฐินุทฺธารํ
ปฏิพาหิ อถโข โส อุปาสโก อุชฺฌายติ ขียติ วิปาเจติ กถํ
หิ นาม ภิกฺขุนิโย อมฺหากํ กฐินุทฺธารํ น ทสฺสนฺตีติ อสฺโสสุํ


โข ภิกฺขุนิโย ตสฺส อุปาสกสฺส อุชฺฌายนฺตสฺส ขียนฺตสฺส
วิปาเจนฺตสฺส ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม อยฺยา ถุลฺลนนฺทา ธมฺมิกํ
กฐินุทฺธารํ ปฏิพาหิสฺสตีติ เป สจฺจํ กิร ภิกฺขเว ถุลฺลนนฺทา
ภิกฺขุนี ธมฺมิกํ กฐินุทฺธารํ ปฏิพาหตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา ภิกฺขุนี
ธมฺมิกํ กฐินุทฺธารํ ปฏิพาหิสฺสติ เนตํ ภิกฺขเว อปฺปสนฺนานํ วา
ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี ธมฺมิกํ กฐินุทฺธารํ ปฏิพาเหยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ธมฺมิโก นาม กฐินุทฺธาโร
สมคฺโค ภิกฺขุนีสงฺโฆ สนฺนิปติตฺวา อุทฺธรติ ปฏิพาเหยฺยาติ กถํ
อิทํ กฐินํ อุทฺธเรยฺยาติ ปฏิพาหติ อาปตฺติ ปาจิตฺติยสฺส
ธมฺมิเก ธมฺมิกสญฺญา ปฏิพาหติ อาปตฺติ
ปาจิตฺติยสฺส ธมฺมิเก เวมติกา ปฏิพาหติ อาปตฺติ ทุกฺกฏสฺส
ธมฺมิเก อธมฺมิกสญฺญา ปฏิพาหติ อนาปตฺติ อธมฺมิเก
ธมฺมิกสญฺญา อาปตฺติ ทุกฺกฏสฺส อธมฺมิเก เวมติกา อาปตฺติ
ทุกฺกฏสฺส อธมฺมิเก อธมฺมิกสญฺญา อนาปตฺติ
อนาปตฺติ อานิสํสํ ทสฺเสตฺวา ปฏิพาหติ อุมฺมตฺติกาย


อาทิกมฺมิกายาติ
นคฺควคฺโค ตติโย

ตุวฏฺฏวคฺคสฺส ปฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย เทฺว
เอกมญฺเจ ตุวฏฺเฏนฺติ มนุสฺสา วิหารจาริกํ อาหิณฺฑนฺตา
ปสฺสิตฺวา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย
เทฺว เอกมญฺเจ ตุวฏฺเฏสฺสนฺติ เสยฺยถาปิ คิหินิโย กามโภคินิโยติ
อสฺโสสุํ โข ภิกฺขุนิโย เตสํ มนุสฺสานํ อุชฺฌายนฺตานํ
ขียนฺตานํ วิปาเจนฺตานํ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย เทฺว
เอกมญฺเจ ตุวฏฺเฏสฺสนฺตีติ เป สจฺจํ กิร ภิกฺขเว ภิกฺขุนิโย
เทฺว เอกมญฺเจ ตุวฏฺเฏนฺตีติ สจฺจํ ภควาติ วิครหิ พุทฺโธ
ภควา กถํ หิ นาม ภิกฺขเว ภิกฺขุนิโย เทฺว เอกมญฺเจ
ตุวฏฺเฏสฺสนฺติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา
ปน ภิกฺขุนิโย เทฺว เอกมญฺเจ ตุวฏฺเฏยฺยย ปาจิตฺติยนฺติ



ยา ปนาติ ยา ยาทิสา เป ภิกฺขุนิโยติ
อุปสมฺปนฺนาโย วุจฺจนฺติ เทฺว เอกมญฺเจ ตุวฏฺเฏยฺยุนฺติ เอกาย
นิปนฺนาย อปรา นิปชฺชติ อาปตฺติ ปาจิตฺติยสฺส อุโภ วา
นิปชฺชนฺติ อาปตฺติ ปาจิตฺติยสฺส อุฏฺฐหิตฺวา ปุนปฺปุนํ นิปชฺชนฺติ
อาปตฺติ ปาจิตฺติยสฺส
อนาปตฺติ เอกาย นิปนฺนาย อปรา นิสีทติ อุโภ
วา นิสีทนฺติ อุมฺมตฺติกานํ อาทิกมฺมิกานนฺติ

ตุวฏฺฏวคฺคสฺส ทุติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
เทฺว เอกตฺถรณปาปุรณา ตุวฏฺเฏนฺติ มนุสฺสา วิหารจาริกํ
อาหิณฺฑนฺตา ปสฺสิตฺวา อุชฺฌายนฺติ ขียนฺติ วิปาเจนฺติ กถํ หิ นาม
ภิกฺขุนิโย เทฺว เอกตฺถรณปาปุรณา ตุวฏฺเฏสฺสนฺติ เสยฺยถาปิ
คิหินิโย กามโภคินิโยติ อสฺโสสุํ โข ภิกฺขุนิโย เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ นาม
ภิกฺขุนิโย เทฺว เอกตฺถรณปาปุรณา ตุวฏฺเฏสฺสนฺตีติ เป สจฺจํ
กิร ภิกฺขเว ภิกฺขุนิโย เทฺว เอกตฺถรณปาปุรณา ตุวฏฺเฏนฺตีติ



สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว
ภิกฺขุนิโย เทฺว เอกตฺถรณปาปุรณา ตุวฏฺเฏสฺสนฺติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนิโย เทฺว เอกตฺถรณปาปุรณา
ตุวฏฺเฏยฺยย ปาจิตฺติยนฺติ
ยา ปนาติ ยา ยาทิสา เป ภิกฺขุนิโยติ
อุปสมฺปนฺนาโย วุจฺจนฺติ เทฺว เอกตฺถรณปาปุรณา ตุวฏฺเฏยฺยุนฺติ
ตญฺเญว อตฺถริตฺวา ตญฺเญว ปารุปนฺติ อาปตฺติ ปาจิตฺติยสฺส
เอกตฺถรณปาปุรเณ เอกตฺถรณปาปุรณสญฺญา ตุวฏฺเฏนฺติ
อาปตฺติ ปาจิตฺติยสฺส เอกตฺถรณปาปุรเณ เวมติกา ตุวฏฺเฏนฺติ
อาปตฺติ ปาจิตฺติยสฺส เอกตฺถรณปาปุรเณ นานตฺถรณปาปุรณสญฺญา
ตุวฏฺเฏนฺติ อาปตฺติ ปาจิตฺติยสฺส เอกตฺถรเณ นานาปาปุรเณ
อาปตฺติ ทุกฺกฏสฺส นานตฺถรเณ เอกปาปุรเณ อาปตฺติ
ทุกฺกฏสฺส นานตฺถรณปาปุรเณ เอกตฺถรณปาปุรณสญฺญา อาปตฺติ
ทุกฺกฏสฺส นานตฺถรณปาปุรเณ เวมติกา อาปตฺติ ทุกฺกฏสฺส
นานตฺถรณปาปุรเณ นานตฺถรณปาปุรณสญฺญา อนาปตฺติ
อนาปตฺติ วตฺถานํ ทสฺเสตฺวา นิปชฺชนฺติ อุมฺมตฺติกานํ
อาทิกมฺมิกานนฺติ




ตุวฏฺฏวคฺคสฺส ตติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี พหุสฺสุตา โหติ ภาณิกา วิสารทา ปฏฺฐา ธมฺมึ กถํ
กาตุํ ภทฺทาปิ กาปิลานี พหุสฺสุตา โหติ ภาณิกา วิสารทา
ปฏฺฐา ธมฺมึ กถํ กาตุํ อุฬารสมฺภาวิตา มนุสฺสา อยฺยา ภทฺทา
กาปิลานี พหุสฺสุตา ภาณิกา วิสารทา ปฏฺฐา ธมฺมึ กถํ กาตุํ
อุฬารสมฺภาวิตาติ ภทฺทํ กาปิลานึ ปฐมํ ปยิรุปาสิตฺวา ปจฺฉา
ถุลฺลนนฺทํ ภิกฺขุนึ ปยิรุปาสนฺติ ถุลฺลนนฺทา ภิกฺขุนี อิสฺสาปกตา
อิมา กิร อปฺปิจฺฉา สนฺตุฏฺฐา ปวิวิตฺตา อสํสฏฺฐา ยา อิมา
สญฺญตฺติพหุลา วิญฺญตฺติพหุลา วิหรนฺตีติ ภทฺทาย กาปิลานิยา
ปุรโต จงฺกมติปิ ติฏฺฐติปิ นิสีทติปิ เสยฺยํปิ กปฺเปติ อุทฺทิสติปิ
อุทฺทิสาเปติปิ สชฺฌายมฺปิ กโรติ ยา ตา ภิกฺขุนิโย อปฺปิจฺฉา
เป ตา อุชฺฌายนฺติ ขียนฺติ วิปาเจนฺติ กถํ หิ นาม
อยฺยา ถุลฺลนนฺทา อยฺยาย ภทฺทาย กาปิลานิยา สญฺจิจฺจ อผาสุํ
กริสฺสตีติ เป สจฺจํ กิร ภิกฺขเว ถุลฺลนนฺทา ภิกฺขุนี ภทฺทาย
กาปิลานิยา สญฺจิจฺจ อผาสุํ กโรตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ถุลฺลนนฺทา ภิกฺขุนี ภทฺทาย
กาปิลานิยา สญฺจิจฺจ อผาสุํ กริสฺสติ เนตํ ภิกฺขเว อปฺปสนฺนานํ


วา ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี ภิกฺขุนิยา สญฺจิจฺจ อผาสุํ กเรยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ภิกฺขุนิยาติ อญฺญาย ภิกฺขุนิยา
สญฺจิจฺจาติ ชานนฺตี สญฺชานนฺตี เจจฺจ อภิวิตริตฺวา วีติกฺกโม
อผาสุํ กเรยฺยาติ อิมินา อิมิสฺสา อผาสุํ ภวิสฺสตีติ อนาปุจฺฉา
ปุรโต จงฺกมติ วา ติฏฺฐติ วา นิสีทติ วา เสยฺยํ วา กปฺเปติ
อุทฺทิสติ วา อุทฺทิสาเปติ วา สชฺฌายํ วา กโรติ อาปตฺติ
ปาจิตฺติยสฺส
อุปสมฺปนฺนาย อุปสมฺปนฺนสญฺญา สญฺจิจฺจ อผาสุํ กโรติ
อาปตฺติ ปาจิตฺติยสฺส อุปสมฺปนฺนาย เวมติกา สญฺจิจฺจ อผาสุํ
กโรติ อาปตฺติ ปาจิตฺติยสฺส อุปสมฺปนฺนาย อนุปสมฺปนฺนสญฺญา
สญฺจิจฺจ อผาสุํ กโรติ อาปตฺติ ปาจิตฺติยสฺส อนุปสมฺปนฺนาย
อุปสมฺปนฺนสญฺญา อาปตฺติ ทุกฺกฏสฺส อนุปสมฺปนฺนาย เวมติกา
อาปตฺติ ทุกฺกฏสฺส อนุปสมฺปนฺนาย อนุปสมฺปนฺนสญฺญา อาปตฺติ
ทุกฺกฏสฺส
อนาปตฺติ น อผาสุํ กตฺตุกามา อาปุจฺฉา ปุรโต จงฺกมติ
วา ติฏฺฐติ วา นิสีทติ วา เสยฺยํ วา กปฺเปติ อุทฺทิสติ วา อุทฺทิสาเปติ
วา สชฺฌายํ วา กโรติ อุมฺมตฺติกาย อาทิกมฺมิกายาติ




ตุวฏฺฏวคฺคสฺส จตุตฺถสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข สมเยน ถุลฺลนนฺทา ภิกฺขุนี
ทุกฺขิตํ สหชีวินึ เนว อุปฏฺเฐติ น อุปฏฺฐาปนาย อุสฺสุกฺกํ กโรติ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม อยฺยา ถุลฺลนนฺทา ทุกฺขิตํ สหชีวินึ เนว
อุปฏฺเฐสฺสติ น อุปฏฺฐาปนาย อุสฺสุกฺกํ กริสฺสตีติ เป สจฺจํ
กิร ภิกฺขเว ถุลฺลนนฺทา ภิกฺขุนี ทุกฺขิตํ สหชีวินึ เนว อุปฏฺเฐติ
น อุปฏฺฐาปนาย อุสฺสุกฺกํ กโรตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ถุลฺลนนฺทา ภิกฺขุนี ทุกฺขิตํ
สหชีวินึ เนว อุปฏฺเฐสฺสติ น อุปฏฺฐาปนาย อุสฺสุกฺกํ กริสฺสติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน ภิกฺขเว
ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี ทุกฺขิตํ
สหชีวินึ เนว อุปฏฺเฐยฺย น อุปฏฺฐาปนาย อุสฺสุกฺกํ กเรยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ทุกฺขิตา นาม คิลานา วุจฺจติ
สหชีวินี นาม สทฺธิวิหารินี วุจฺจติ เนว อุปฏฺเฐยฺยาติ น สยํ
อุปฏฺเฐยฺย น อุปฏฺฐาปนาย อุสฺสุกฺกํ กเรยฺยาติ น อญฺญํ


อาณาเปยฺย เนว อุปฏฺเฐสฺสามิ น อุปฏฺฐาปนาย อุสฺสุกฺกํ
กริสฺสามีติ ธุรํ นิกฺขิตฺตมตฺเต อาปตฺติ ปาจิตฺติยสฺส อนฺเตวาสินึ
วา อนุปสมฺปนฺนํ วา เนว อุปฏฺเฐติ น อุปฏฺฐาปนาย อุสฺสุกฺกํ
กโรติ อาปตฺติ ทุกฺกฏสฺส
อนาปตฺติ สติ อนฺตราเย ปริเยสิตฺวา น ลภติ
คิลานาย อาปทาสุ อุมฺมตฺติกาย อาทิกมฺมิกายาติ

ตุวฏฺฏวคฺคสฺส ปญฺจมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภทฺทา กาปิลานี
สาเกเต วสฺสํ อุปคตา โหติ สา เกนจิเทว กรณีเยน ถุลฺลนนฺทาย
ภิกฺขุนิยา สนฺติเก ทูตํ ปาเหสิ สเจ เม อยฺยา ถุลฺลนนฺทา อุปสฺสยํ
ทเทยฺย คจฺเฉยฺยามหํ สาวตฺถินฺติ ถุลฺลนนฺทา ภิกฺขุนี เอวมาห
อาคจฺฉตุ ทสฺสามีติ อถโข ภทฺทา กาปิลานี สาเกตา สาวตฺถึ
อคมาสิ ถุลฺลนนฺทา ภิกฺขุนี ภทฺทาย กาปิลานิยา อุปสฺสยํ
อทาสิ เตน โข ปน สมเยน ถุลฺลนนฺทา ภิกฺขุนี พหุสฺสุตา
โหติ ภาณิกา วิสารทา ปฏฺฐา ธมฺมึ กถํ กาตุํ ภทฺทาปิ
กาปิลานี พหุสฺสุตา โหติ ภาณิกา วิสารทา ปฏฺฐา ธมฺมึ กถํ กาตุํ
อุฬารสมฺภาวิตา มนุสฺสา อยฺยา ภทฺทา กาปิลานี พหุสฺสุตา
ภาณิกา วิสารทา ปฏฺฐา ธมฺมึ กถํ กาตุํ อุฬารสมฺภาวิตาติ ภทฺทํ




กาปิลานึ ปฐมํ ปยิรุปาสิตฺวา ปจฺฉา ถุลฺลนนฺทํ ภิกฺขุนึ ปยิรุปาสนฺติ
ถุลฺลนนฺทา ภิกฺขุนี อิสฺสาปกตา อิมา กิร อปฺปิจฺฉา สนฺตุฏฺฐา
ปวิวิตฺตา อสํสฏฺฐา ยา อิมา สญฺญตฺติพหุลา วิญฺญตฺติพหุลา
วิหรนฺตีติ กุปิตา อนตฺตมนา ภทฺทํ กาปิลานึ อุปสฺสยา นิกฺกฑฺฒิ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม อยฺยา ถุลฺลนนฺทา อยฺยาย ภทฺทาย
กาปิลานิยา อุปสฺสยํ ทตฺวา กุปิตา อนตฺตมนา นิกฺกฑฺฒิสฺสตีติ
เป สจฺจํ กิร ภิกฺขเว ถุลฺลนนฺทา ภิกฺขุนี ภทฺทาย กาปิลานิยา
อุปสฺสยํ ทตฺวา กุปิตา อนตฺตมนา นิกฺกฑฺฒตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา ภิกฺขุนี
ภทฺทาย กาปิลานิยา อุปสฺสยํ ทตฺวา กุปิตา อนตฺตมนา
นิกฺกฑฺฒิสฺสติ เนตํ ภิกฺขเว อปฺปสนฺนานํ วา ปสาทาย เป เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน
ภิกฺขุนี ภิกฺขุนิยา อุปสฺสยํ ทตฺวา กุปิตา อนตฺตมนา นิกฺกฑฺเฒยฺย
วา นิกฺกฑฺฒาเปยฺย วา ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ อิมสฺมึ
อตฺเถ อธิปฺเปตา ภิกฺขุนีติ ภิกฺขุนิยาติ อญฺญาย ภิกฺขุนิยา
อุปสฺสโย นาม กวาฏพทฺโธ วุจฺจติ ทตฺวาติ สยํ ทตฺวา
กุปิตา อนตฺตมนาติ อนภิรทฺธา อาหตจิตฺตา ขีลชาตา นิกฺกฑฺเฒยฺยาติ



คพฺเภ คเหตฺวา ปมุขํ นิกฺกฑฺฒติ อาปตฺติ ปาจิตฺติยสฺส
ปมุขํ คเหตฺวา พหิ นิกฺกฑฺฒติ อาปตฺติ ปาจิตฺติยสฺส เอเกน
ปโยเคน พหุเกปิ ทฺวาเร อติกฺกาเมติ อาปตฺติ ปาจิตฺติยสฺส
นิกฺกฑฺฒาเปยฺยาติ อญฺญํ อาณาเปติ อาปตฺติ ทุกฺกฏสฺส สกึ
อาณตฺตา พหุเกปิ ทฺวาเร อติกฺกาเมติ อาปตฺติ ปาจิตฺติยสฺส
อุปสมฺปนฺนาย อุปสมฺปนฺนสญฺญา อุปสฺสยํ ทตฺวา กุปิตา
อนตฺตมนา นิกฺกฑฺฒติ วา นิกฺกฑฺฒาเปติ วา อาปตฺติ ปาจิตฺติยสฺส
อุปสมฺปนฺนาย เวมติกา อุปสฺสยํ ทตฺวา กุปิตา อนตฺตมนา
นิกฺกฑฺฒติ วา นิกฺกฑฺฒาเปติ วา อาปตฺติ ปาจิตฺติยสฺส
อุปสมฺปนฺนาย อนุปสมฺปนฺนสญฺญา อุปสฺสยํ ทตฺวา กุปิตา อนตฺตมนา
นิกฺกฑฺฒติ วา นิกฺกฑฺฒาเปติ วา อาปตฺติ ปาจิตฺติยสฺส
ตสฺสา ปริกฺขารํ นิกฺกฑฺฒติ วา นิกฺกฑฺฒาเปติ วา อาปตฺติ
ทุกฺกฏสฺส อกวาฏพทฺธา นิกฺกฑฺฒติ วา นิกฺกฑฺฒาเปติ วา อาปตฺติ
ทุกฺกฏสฺส ตสฺสา ปริกฺขารํ นิกฺกฑฺฒติ วา นิกฺกฑฺฒาเปติ วา
อาปตฺติ ทุกฺกฏสฺส อนุปสมฺปนฺนํ กวาฏพทฺธา วา อกวาฏพทฺธา
วา นิกฺกฑฺฒติ วา นิกฺกฑฺฒาเปติ วา อาปตฺติ ทุกฺกฏสฺส
ตสฺสา ปริกฺขารํ นิกฺกฑฺฒติ วา นิกฺกฑฺฒาเปติ วา อาปตฺติ
ทุกฺกฏสฺส อนุปสมฺปนฺนาย อุปสมฺปนฺนสญฺญา อาปตฺติ
ทุกฺกฏสฺส อนุปสมฺปนฺนาย เวมติกา อาปตฺติ ทุกฺกฏสฺส
อนุปสมฺปนฺนาย อนุปสมฺปนฺนสญฺญา อาปตฺติ ทุกฺกฏสฺส


อนาปตฺติ อลชฺชินึ นิกฺกฑฺฒติ วา นิกฺกฑฺฒาเปติ วา
ตสฺสา ปริกฺขารํ นิกฺกฑฺฒติ วา นิกฺกฑฺฒาเปติ วา อุมฺมตฺติกํ
นิกฺกฑฺฒติ วา นิกฺกฑฺฒาเปติ วา ตสฺสา ปริกฺขารํ นิกฺกฑฺฒติ
วา นิกฺกฑฺฒาเปติ วา ภณฺฑนการิกํ กลหการิกํ วิวาทการิกํ
ภสฺสการิกํ สงฺเฆ อธิกรณการิกํ นิกฺกฑฺฒติ วา นิกฺกฑฺฒาเปติ
วา ตสฺสา ปริกฺขารํ นิกฺกฑฺฒติ วา นิกฺกฑฺฒาเปติ วา
อนฺเตวาสินึ วา สทฺธิวิหารินึ วา นสมฺมาวตฺตนฺตึ นิกฺกฑฺฒติ วา
นิกฺกฑฺฒาเปติ วา ตสฺสา ปริกฺขารํ นิกฺกฑฺฒติ วา นิกฺกฑฺฒาเปติ
วา อุมฺมตฺติกาย อาทิกมฺมิกายาติ

ตุวฏฺฏวคฺคสฺส ฉฏฺฐสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน จณฺฑกาลี
ภิกฺขุนี สํสฏฺฐา วิหรติ คหปตินาปิ คหปติปุตฺเตนปิ ยา ตา
ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม อยฺยา จณฺฑกาลี สํสฏฺฐา วิหริสฺสติ คหปตินาปิ
คหปติปุตฺเตนปีติ เป สจฺจํ กิร ภิกฺขเว จณฺฑกาลี ภิกฺขุนี
สํสฏฺฐา วิหรติ คหปตินาปิ คหปติปุตฺเตนปีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว จณฺฑกาลี ภิกฺขุนี
สํสฏฺฐา วิหริสฺสติ คหปตินาปิ คหปติปุตฺเตนปิ เนตํ ภิกฺขเว


อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี สํสฏฺฐา วิหเรยฺย
คหปตินา วา คหปติปุตฺเตน วา สา ภิกฺขุนี ภิกฺขุนีหิ เอวมสฺส
วจนียา มายฺเย สํสฏฺฐา วิหริ คหปตินาปิ คหปติปุตฺเตนปิ
วิวิจฺจาหยฺเย วิเวกญฺเญว ภคินิยา สงฺโฆ วณฺเณตีติ เอวญฺจ
สา ภิกฺขุนี ภิกฺขุนีหิ วุจฺจมานา ตเถว ปคฺคเณฺหยฺย สา ภิกฺขุนี
ภิกฺขุนีหิ ยาวตติยํ สมนุภาสิตพฺพา ตสฺส ปฏินิสฺสคฺคาย
ยาวตติยญฺเจ สมนุภาสิยมานา ตํ ปฏินิสฺสชฺเชยฺย อิจฺเจตํ กุสลํ
โน เจ ปฏินิสฺสชฺเชยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ สํสฏฺฐา นาม อนนุโลมิเกน
กายิกวาจสิเกน สํสฏฺฐา คหปติ นาม โย โกจิ อคารํ
อชฺฌาวสติ คหปติปุตฺโต นาม โย โกจิ ปุตฺตภาตโร
สา ภิกฺขุนีติ ยา สา สํสฏฺฐา ภิกฺขุนี ภิกฺขุนีหีติ
อญฺญาหิ ภิกฺขุนีหิ ยา ปสฺสนฺติ ยา สุณนฺติ ตาหิ วตฺตพฺพา
มายฺเย สํสฏฺฐา วิหริ คหปตินาปิ คหปติปุตฺเตนปิ วิวิจฺจาหยฺเย
วิเวกญฺเญว ภคินิยา สงฺโฆ วณฺเณตีติ ทุติยมฺปิ วตฺตพฺพา ตติยมฺปิ
วตฺตพฺพา สเจ ปฏินิสฺสชฺชติ อิจฺเจตํ กุสลํ โน เจ
ปฏินิสฺสชฺชติ อาปตฺติ ทุกฺกฏสฺส สุตฺวา น วทนฺติ อาปตฺติ
ทุกฺกฏสฺส สา ภิกฺขุนี สงฺฆมชฺฌํปิ อากฑฺฒิตฺวา วตฺตพฺพา




มายฺเย สํสฏฺฐา วิหริ คหปตินาปิ คหปติปุตฺเตนปิ วิวิจฺจาหยฺเย
วิเวกญฺเญว ภคินิยา สงฺโฆ วณฺเณตีติ ทุติยมฺปิ วตฺตพฺพา
ตติยมฺปิ วตฺตพฺพา สเจ ปฏินิสฺสชฺชติ อิจฺเจตํ กุสลํ โน เจ
ปฏินิสฺสชฺชติ อาปตฺติ ทุกฺกฏสฺส
สา ภิกฺขุนี สมนุภาสิตพฺพา เอวญฺจ ปน ภิกฺขเว
สมนุภาสิตพฺพา พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ
สุณาตุ เม อยฺเย สงฺโฆ อยํ อิตฺถนฺนามา ภิกฺขุนี สํสฏฺฐา วิหรติ
คหปตินาปิ คหปติปุตฺเตนปิ สา ตํ วตฺถุํ นปฺปฏินิสฺสชฺชติ ยทิ
สงฺฆสฺส ปตฺตกลฺลํ สงฺโฆ อิตฺถนฺนามํ ภิกฺขุนึ สมนุภาเสยฺย ตสฺส
วตฺถุสฺส ปฏินิสฺสคฺคาย เอสา ญตฺติ สุณาตุ เม อยฺเย สงฺโฆ
อยํ อิตฺถนฺนามา ภิกฺขุนี สํสฏฺฐา วิหรติ คหปตินาปิ คหปติปุตฺเตนปิ
สา ตํ วตฺถุํ นปฺปฏินิสฺสชฺชติ สงฺโฆ อิตฺถนฺนามํ ภิกฺขุนึ
สมนุภาสติ ตสฺส วตฺถุสฺส ปฏินิสฺสคฺคาย ยสฺสา อยฺยาย ขมติ
อิตฺถนฺนามาย ภิกฺขุนิยา สมนุภาสนา ตสฺส วตฺถุสฺส ปฏินิสฺสคฺคาย
สา ตุณฺหสฺส ยสฺสา นกฺขมติ สา ภาเสยฺย ทุติยมฺปิ
เอตมตฺถํ วทามิ เป ตติยมฺปิ เอตมตฺถํ วทามิ เป สมนุภฏฺฐา
สงฺเฆน อิตฺถนฺนามา ภิกฺขุนี ตสฺส วตฺถุสฺส ปฏินิสฺสคฺคาย ขมติ
สงฺฆสฺส ตสฺมา ตุณฺหี เอวเมตํ ธารยามีติ
ญตฺติยา ทุกฺกฏํ ทฺวีหิ กมฺมวาจาหิ ทุกฺกฏา
กมฺมวาจาปริโยสาเน อาปตฺติ ปาจิตฺติยสฺส


ธมฺมกมฺเม ธมฺมกมฺมสญฺญา นปฺปฏินิสฺสชฺชติ อาปตฺติ
ปาจิตฺติยสฺส ธมฺมกมฺเม เวมติกา นปฺปฏินิสฺสชฺชติ อาปตฺติ
ปาจิตฺติยสฺส ธมฺมกมฺเม อธมฺมกมฺมสญฺญา นปฺปฏินิสฺสชฺชติ
อาปตฺติ ปาจิตฺติยสฺส อธมฺมกมฺเม ธมฺมกมฺมสญฺญา อาปตฺติ
ทุกฺกฏสฺส อธมฺมกมฺเม เวมติกา อาปตฺติ ทุกฺกฏสฺส
อธมฺมกมฺเม อธมฺมกมฺมสญฺญา อาปตฺติ ทุกฺกฏสฺส
อนาปตฺติ อสมนุภาสนฺติยา ปฏินิสฺสชฺชนฺติยา
อุมฺมตฺติกาย อาทิกมฺมิกายาติ

ตุวฏฺฏวคฺคสฺส สตฺตมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อนฺโตรฏฺเฐ
สาสงฺกสมฺมเต สปฺปฏิภเย อสตฺถิกา จาริกํ จรนฺติ ธุตฺตา ทูเสนฺติ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนิโย อนฺโตรฏฺเฐ สาสงฺกสมฺมเต
สปฺปฏิภเย อสตฺถิกา จาริกํ จริสฺสนฺตีติ เป สจฺจํ กิร ภิกฺขเว
ภิกฺขุนิโย อนฺโตรฏฺเฐ สาสงฺกสมฺมเต สปฺปฏิภเย อสตฺถิกา จาริกํ
จรนฺตีติ สจฺจํ ภควาติ วิครหิ พุทฺโธ ภควา กถํ หิ นาม
ภิกฺขเว ภิกฺขุนีโย อนฺโตรฏฺเฐ สาสงฺกสมฺมเต สปฺปฏิภเย อสตฺถิกา
จาริกํ จริสฺสนฺติ เนตํ ภิกฺขเว อปฺปสนฺนานํ วา ปสาทาย เป



เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา
ปน ภิกฺขุนี อนฺโตรฏฺเฐ สาสงฺกสมฺมเต สปฺปฏิภเย อสตฺถิกา จาริกํ
จเรยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อนฺโตรฏฺเฐติ ยสฺส วิชิเต วิหรติ
ตสฺส รฏฺเฐ สาสงฺกํ นาม ตสฺมึ มคฺเค โจรานํ นิวิฏฺโฐกาโส
ทิสฺสติ ภตฺโตกาโส ทิสฺสติ ฐิโตกาโส ทิสฺสติ นิสินฺโนกาโส ทิสฺสติ
นิปนฺโนกาโส ทิสฺสติ สปฺปฏิภยํ นาม ตสฺมึ มคฺเค โจเรหิ
มนุสฺสา หตา ทิสฺสนฺติ วิลุตฺตา ทิสฺสนฺติ อาโกฏิตา ทิสฺสนฺติ
อสตฺถิกา นาม วินา สตฺเถน จาริกํ จเรยฺยาติ กุกฺกุฏสํปาเต
คาเม คามนฺตเร คามนฺตเร อาปตฺติ ปาจิตฺติยสฺส อคามเก
อรญฺเญ อฑฺฒโยชเน อฑฺฒโยชเน อาปตฺติ ปาจิตฺติยสฺส
อนาปตฺติ สตฺเถน สห คจฺฉติ เขเม อปฺปฏิภเย
คจฺฉติ อาปทาสุ อุมฺมตฺติกาย อาทิกมฺมิกายาติ

ตุวฏฺฏวคฺคสฺส อฏฺฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
ติโรรฏฺเฐ สาสงฺกสมฺมเต สปฺปฏิภเย อสตฺถิกา จาริกํ จรนฺติ ธุตฺตา
ทูเสนฺติ ยา ตา ภิกฺขุนิโย อปฺปิจฺฉา เป ตา อุชฺฌายนฺติ


ขียนฺติ วิปาเจนฺติ กถํ หิ นาม ภิกฺขุนิโย ติโรรฏฺเฐ สาสงฺกสมฺมเต
สปฺปฏิภเย อสตฺถิกา จาริกํ จริสฺสนฺตีติ เป สจฺจํ
กิร ภิกฺขเว ภิกฺขุนิโย ติโรรฏฺเฐ สาสงฺกสมฺมเต สปฺปฏิภเย อสตฺถิกา
จาริกํ จรนฺตีติ สจฺจํ ภควาติ วิครหิ พุทฺโธ ภควา กถํ
หิ นาม ภิกฺขเว ภิกฺขุนิโย ติโรรฏฺเฐ สาสงฺกสมฺมเต สปฺปฏิภเย
อสตฺถิกา จาริกํ จริสฺสนฺติ เนตํ ภิกฺขเว อปฺปสนฺนานํ วา ปสาทาย
เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ยา ปน ภิกฺขุนี ติโรรฏฺเฐ สาสงฺกสมฺมเต สปฺปฏิภเย อสตฺถิกา
จาริกํ จเรยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ติโรรฏฺเฐติ ยสฺส วิชิเต
วิหรติ ตํ ฐเปตฺวา อญฺญสฺส รฏฺเฐ สาสงฺกํ นาม ตสฺมึ
มคฺเค โจรานํ นิวิฏฺโฐกาโส ทิสฺสติ ภุตฺโตกาโส ทิสฺสติ ฐิโตกาโส
ทิสฺสติ นิสินฺโนกาโส ทิสฺสติ นิปนฺโนกาโส ทิสฺสติ
สปฺปฏิภยํ นาม ตสฺมึ มคฺเค โจเรหิ มนุสฺสา หตา ทิสฺสนฺติ
วิลุตฺตา ทิสฺสนฺติ อาโกฏิตา ทิสฺสนฺติ อสตฺถิกา นาม วินา
สตฺเถน จาริกํ จเรยฺยาติ กุกฺกุฏสํปาเต คาเม คามนฺตเร
คามนฺตเร อาปตฺติ ปาจิตฺติยสฺส อคามเก อรญฺเญ อฑฺฒโยชเน
อฑฺฒโยชเน อาปตฺติ ปาจิตฺติยสฺส
อนาปตฺติ สตฺเถน สห คจฺฉติ เขเม อปฺปฏิภเย


คจฺฉติ อาปทาสุ อุมฺมตฺติกาย อาทิกมฺมิกายาติ

ตุวฏฺฏวคฺคสฺส นวมสิกฺขาปทํ
เตน สมเยน พุทฺโธ ภควา ราชคเห วิหรติ เวฬุวเน
กลนฺทกนิวาเป เตน โข ปน สมเยน ภิกฺขุนิโย อนฺโตวสฺสํ
จาริกํ จรนฺติ มนุสฺสา อุชฺฌายนฺติ ขียนฺติ วิปาเจนฺติ กถํ
หิ นาม ภิกฺขุนิโย อนฺโตวสฺสํ จาริกํ จริสฺสนฺติ หริตานิ ติณานิ
สมฺมทฺทนฺตา เอกินฺทฺริยํ ชีวํ วิเหเฐนฺตา พหู ขุทฺทเก ปาเณ
สงฺฆาฏํ อาปาเทนฺตาติ อสฺโสสุํ โข ภิกฺขุนิโย เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ นาม
ภิกฺขุนิโย อนฺโตวสฺสํ จาริกํ จริสฺสนฺตีติ เป สจฺจํ กิร ภิกฺขเว
ภิกฺขุนิโย อนฺโตวสฺสํ จาริกํ จรนฺตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ภิกฺขุนิโย อนฺโตวสฺสํ
จาริกํ จริสฺสนฺติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา
ปน ภิกฺขุนี อนฺโตวสฺสํ จาริกํ จเรยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อนฺโตวสฺสนฺติ ปุริมํ วา
เตมาสํ ปจฺฉิมํ วา เตมาสํ อวสิตฺวา จาริกํ จเรยฺยาติ กุกฺกุฏสํปาเต


คาเม คามนฺตเร คามนฺตเร อาปตฺติ ปาจิตฺติยสฺส อคามเก
อรญฺเญ อฑฺฒโยชเน อฑฺฒโยชเน อาปตฺติ ปาจิตฺติยสฺส
อนาปตฺติ สตฺตาหกรณีเยน คจฺฉติ เกนจิ อุพฺพาฬฺหา
คจฺฉติ อาปทาสุ อุมฺมตฺติกาย อาทิกมฺมิกายาติ

ตุวฏฺฏวคฺคสฺส ทสมสิกฺขาปทํ
เตน สมเยน พุทฺโธ ภควา ราชคเห วิหรติ เวฬุวเน
กลนฺทกนิวาเป เตน โข ปน สมเยน ภิกฺขุนิโย ตตฺเถว ราชคเห
วสฺสํ วสนฺติ ตตฺถ เหมนฺตํ ตตฺถ คิมฺหํ มนุสฺสา อุชฺฌายนฺติ
ขียนฺติ วิปาเจนฺติ อาหุนฺทริกา ภิกฺขุนีนํ ทิสา อนฺธการา
น อิมาสํ ทิสา ปกฺขายนฺตีติ อสฺโสสุํ โข ภิกฺขุนิโย เตสํ
มนุสฺสานํ อุชฺฌายนฺตานํ ขียนฺตานํ วิปาเจนฺตานํ อถโข ตา
ภิกฺขุนิโย ภิกฺขูนํ เอตมตฺถํ อาโรเจสุํ ภิกฺขู ภควโต เอตมตฺถํ
อาโรเจสุํ อถโข ภควา เอตสฺมึ นิทาเน เอตสฺมึ ปกรเณ
ธมฺมึ กถํ กตฺวา ภิกฺขู อามนฺเตสิ เตนหิ ภิกฺขเว ภิกฺขุนีนํ
สิกฺขาปทํ ปญฺญาเปสฺสามิ ทส อตฺถวเส ปฏิจฺจ สงฺฆสุฏฺฐุตาย
เป สทฺธมฺมฏฺฐิติยา วินยานุคฺคหาย เอวญฺจ ปน ภิกฺขเว
ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี วสฺสํ วุตฺถา
จาริกํ น ปกฺกเมยฺย อนฺตมโส ฉปฺปญฺจโยชนานิปิ ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ


อิมสฺมึ อตฺเถ อธิปฺเปตา ภิกฺขุนีติ วสฺสํ วุตฺถา นาม ปุริมํ
วา เตมาสํ ปจฺฉิมํ วา เตมาสํ วุตฺถา จาริกํ น ปกฺกมิสฺสามิ
อนฺตมโส ฉปฺปญฺจโยชนานีติ ธูรํ นิกฺขิตฺตมตฺเต อาปตฺติ ปาจิตฺติยสฺส
อนาปตฺติ สติ อนฺตราเย ปริเยสิตฺวา ทุติยิกํ ภิกฺขุนึ
น ลภติ คิลานาย อาปทาสุ อุมฺมตฺติกาย อาทิกมฺมิกายาติ
ตุวฏฺฏวคฺโค จตุตฺโถ

จิตฺตาคารวคฺคสฺส ปฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน รญฺโญ
ปเสนทิสฺส โกสลสฺส อุยฺยาเน จิตฺตาคาเร ปฏิภานจิตฺตํ กตํ
โหติ พหู มนุสฺสา จิตฺตาคารํ ทสฺสนาย คจฺฉนฺติ ฉพฺพคฺคิยาปิ
ภิกฺขุนิโย จิตฺตาคารํ ทสฺสนาย อคมํสุ มนุสฺสา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนิโย จิตฺตาคารํ ทสฺสนาย
คจฺฉิสฺสนฺติ เสยฺยถาปิ คิหินิโย กามโภคินิโยติ อสฺโสสุํ โข
ภิกฺขุนิโย เตสํ มนุสฺสานํ อุชฺฌายนฺตานํ ขียนฺตานํ วิปาเจนฺตานํ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม ฉพฺพคฺคิยา ภิกฺขุนิโย จิตฺตาคารํ
ทสฺสนาย คจฺฉิสฺสนฺตีติ เป สจฺจํ กิร ภิกฺขเว ฉพฺพคฺคิยา




ภิกฺขุนิโย จิตฺตาคารํ ทสฺสนาย คจฺฉนฺตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ฉพฺพคฺคิยา ภิกฺขุนิโย
จิตฺตาคารํ ทสฺสนาย คจฺฉิสฺสนฺติ เนตํ ภิกฺขเว อปฺปสนฺนานํ
วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี ราชาคารํ วา
จิตฺตาคารํ วา อารามํ วา อุยฺยานํ วา โปกฺขรณึ วา ทสฺสนาย
คจฺเฉยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ราชาคารํ นาม ยตฺถ
กตฺถจิ รญฺโญ กีฬิตุํ รมิตุํ กตํ โหติ จิตฺตาคารํ นาม ยตฺถ
กตฺถจิ มนุสฺสานํ กีฬิตุํ รมิตุํ กตํ โหติ อาราโม นาม ยตฺถ
กตฺถจิ มนุสฺสานํ กีฬิตุํ รมิตุํ กโต โหติ อุยฺยานํ นาม ยตฺถ กตฺถจิ
มนุสฺสานํ กีฬิตุํ รมิตุํ กตํ โหติ โปกฺขรณี นาม ยตฺถ กตฺถจิ
มนุสฺสานํ กีฬิตุํ รมิตุํ กตา โหติ ทสฺสนาย คจฺฉติ อาปตฺติ
ทุกฺกฏสฺส ยตฺถ ฐิตา ปสฺสติ อาปตฺติ ปาจิตฺติยสฺส ทสฺสนุปจารํ
วิชหิตฺวา ปุนปฺปุนํ ปสฺสติ อาปตฺติ ปาจิตฺติยสฺส เอกเมกํ
ทสฺสนาย คจฺฉติ อาปตฺติ ทุกฺกฏสฺส ยตฺถ ฐิตา ปสฺสติ
อาปตฺติ ปาจิตฺติยสฺส ทสฺสนุปจารํ วิชหิตฺวา ปุนปฺปุนํ ปสฺสติ
อาปตฺติ ปาจิตฺติยสฺส
อนาปตฺติ อาราเม ฐิตา ปสฺสติ คจฺฉนฺตี วา อาคจฺฉนฺตี


วา ปสฺสติ สติ กรณีเย คนฺตฺวา ปสฺสติ อาปทาสุ
อุมฺมตฺติกาย อาทิกมฺมิกายาติ

จิตฺตาคารวคฺคสฺส ทุติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
อาสนฺทึปิ ปลฺลงฺกํปิ ปริภุญฺชนฺติ มนุสฺสา วิหารจาริกํ อาหิณฺฑนฺตา
ปสฺสิตฺวา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย
อาสนฺทึปิ ปลฺลงฺกํปิ ปริภุญฺชิสฺสนฺติ เสยฺยถาปิ คิหินิโย
กามโภคินิโยติ อสฺโสสุํ โข ภิกฺขุนิโย เตสํ มนุสฺสานํ อุชฺฌายนฺตานํ
ขียนฺตานํ วิปาเจนฺตานํ ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย
อาสนฺทึปิ ปลฺลงฺกํปิ ปริภุญฺชิสฺสนฺติ เป สจฺจํ กิร ภิกฺขเว
ภิกฺขุนิโย อาสนฺทึปิ ปลฺลงฺกํปิ ปริภุญฺชนฺตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ภิกฺขุนิโย อาสนฺทึปิ
ปลฺลงฺกํปิ ปริภุญฺชิสฺสนฺติ เนตํ ภิกฺขเว อปฺปสนฺนานํ วา ปสาทาย
เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ยา ปน ภิกฺขุนี อาสนฺทึ วา ปลฺลงฺกํ วา ปริภุญฺเชยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ


อิมสฺมึ อตฺเถ อธิปฺเปตา ภิกฺขุนีติ อาสนฺทิ นาม
อติกฺกนฺตปฺปมาณา วุจฺจติ ปลฺลงฺโก นาม อาหริเมหิ วาเลหิ กโต โหติ
ปริภุญฺเชยฺยาติ ตสฺมึ อภินิสีทติ วา อภินิปชฺชติ วา อาปตฺติ
ปาจิตฺติยสฺส
อนาปตฺติ อาสนฺทิยา ปาเท ฉินฺทิตฺวา ปริภุญฺชติ
ปลฺลงฺกสฺส วาเล ภินฺทิตฺวา ปริภุญฺชติ อุมฺมตฺติกาย
อาทิกมฺมิกายาติ
จิตฺตาคารวคฺคสฺส ตติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย สุตฺตํ กนฺตนฺติ มนุสฺสา วิหารจาริกํ อาหิณฺฑนฺตา
ปสฺสิตฺวา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย
สุตฺตํ กนฺติสฺสนฺติ เสยฺยถาปิ คิหินิโย กามโภคินิโยติ อสฺโสสุํ
โข ภิกฺขุนิโย เตสํ มนุสฺสานํ อุชฺฌายนฺตานํ ขียนฺตานํ วิปาเจนฺตานํ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม ฉพฺพคฺคิยา ภิกฺขุนิโย สุตฺตํ กนฺติสฺสนฺตีติ
เป สจฺจํ กิร ภิกฺขเว ฉพฺพคฺคิยา ภิกฺขุนิโย สุตฺตํ กนฺตนฺตีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว
ฉพฺพคฺคิยา ภิกฺขุนิโย สุตฺตํ กนฺติสฺสนฺติ เนตํ ภิกฺขเว อปฺปสนฺนานํ


วา ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี สุตฺตํ กนฺเตยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ สุตฺตํ นาม ฉ สุตฺตานิ
โขมํ กปฺปาสิกํ โกเสยฺยํ กมฺพลํ สาณํ ภงฺคํ กนฺเตยฺยาติ สยํ
กนฺตติ ปโยเค ทุกฺกฏํ อุชฺชวุชฺชเว อาปตฺติ ปาจิตฺติยสฺส
อนาปตฺติ กนฺติตสุตฺตํ กนฺตติ อุมฺมตฺติกาย
อาทิกมฺมิกายาติ

จิตฺตาคารวคฺคสฺส จตุตฺถสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
คิหิเวยฺยาวจฺจํ กโรนฺติ ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย
คิหิเวยฺยาวจฺจํ กริสฺสนฺตีติ เป สจฺจํ กิร ภิกฺขเว ภิกฺขุนิโย
คิหิเวยฺยาวจฺจํ กโรนฺตีติ สจฺจํ ภควาติ วิครหิ พุทฺโธ ภควา
กถํ หิ นาม ภิกฺขเว ภิกฺขุนิโย คิหิเวยฺยาวจฺจํ กริสฺสนฺติ เนตํ
ภิกฺขเว อปฺปสนฺนานํ วา ปสาทาย เป เอวญฺจ ปน ภิกฺขเว
ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี คิหิเวยฺยาวจฺจํ
กเรยฺย ปาจิตฺติยนฺติ


ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ คิหิเวยฺยาวจฺจํ นาม อาคาริกสฺส
ยาคค วา ภตฺตํ วา ขาทนียํ วา ปจติ สาฏกํ วา เวฐนํ วา
โธวติ อาปตฺติ ปาจิตฺติยสฺส
อนาปตฺติ ยาคุปาเน สงฺฆภตฺเต เจติยปูชาย อตฺตโน
เวยฺยาวจฺจกรสฺส ยาคค วา ภตฺตํ วา ขาทนียํ วา ปจติ สาฏกํ
วา เวฐนํ วา โธวติ อุมฺมตฺติกาย อาทิกมฺมิกายาติ

จิตฺตาคารวคฺคสฺส ปญฺจมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตรา
ภิกฺขุนี ถุลฺลนนฺทํ ภิกฺขุนึ อุปสงฺกมิตฺวา เอตทโวจ เอหยฺเย อิมํ
อธิกรณํ วูปสเมหีติ ถุลฺลนนฺทา ภิกฺขุนี สาธูติ ปฏิสฺสุณิตฺวา
เนว วูปสเมติ น วูปสมาย อุสฺสุกฺกํ กโรติ อถโข สา ภิกฺขุนี
ภิกฺขุนีนํ เอตมตฺถํ อาโรเจสิ ยา ตา ภิกฺขุนิโย อปฺปิจฺฉา
เป ตา อุชฺฌายนฺติ ขียนฺติ วิปาเจนฺติ กถํ หิ นาม อยฺยา
ถุลฺลนนฺทา ภิกฺขุนิโย เอหยฺเย อิมํ อธิกรณํ วูปสเมหีติ วุจฺจมานา
สาธูติ ปฏิสฺสุณิตฺวา เนว วูปสเมสฺสติ น วูปสมาย อุสฺสุกฺกํ
กริสฺสตีติ เป สจฺจํ กิร ภิกฺขเว ถุลฺลนนฺทา ภิกฺขุนี ภิกฺขุนิยา
เอหยฺเย อิมํ อธิกรณํ วูปสเมหีติ วุจฺจมานา สาธูติ ปฏิสฺสุณิตฺวา


เนว วูปสเมติ น วูปสมาย อุสฺสุกฺกํ กโรตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา ภิกฺขุนี
ภิกฺขุนิยา เอหยฺเย อิมํ อธิกรณํ วูปสเมหีติ วุจฺจมานา สาธูติ
ปฏิสฺสุณิตฺวา เนว วูปสเมสฺสติ น วูปสมาย อุสฺสุกฺกํ กริสฺสติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
ภิกฺขุนิยา เอหยฺเย อิมํ อธิกรณํ วูปสเมหีติ วุจฺจมานา สาธูติ
ปฏิสฺสุณิตฺวา สา ปจฺฉา อนนฺตรายิกินี เนว วูปสเมยฺย น วูปสมาย
อุสฺสุกฺกํ กเรยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ภิกฺขุนิยาติ อญฺญาย ภิกฺขุนิยา
อธิกรณํ นาม จตฺตาริ อธิกรณานิ วิวาทาธิกรณํ อนุวาทาธิกรณํ
อาปตฺตาธิกรณํ กิจฺจาธิกรณํ เอหยฺเย อิมํ อธิกรณํ วูปสเมหีติ
เอหยฺเย อิมํ อธิกรณํ วินิจฺเฉหิ สา ปจฺฉา อนนฺตรายิกินีติ
อสติ อนฺตราเย เนว วูปสเมยฺยาติ น สยํ วูปสเมยฺย น
วูปสมาย อุสฺสุกฺกํ กเรยฺยาติ น อญฺญํ อาณาเปยฺย เนว
วูปสเมสฺสามิ น วูปสมาย อุสฺสุกฺกํ กริสฺสามีติ ธุรํ นิกฺขิตฺตมตฺเต
อาปตฺติ ปาจิตฺติยสฺส
อุปสมฺปนฺนาย อุปสมฺปนฺนสญฺญา อธิกรณํ เนว วูปสเมติ
น วูปสมาย อุสฺสุกฺกํ กโรติ อาปตฺติ ปาจิตฺติยสฺส อุปสมฺปนฺนาย


สมฺปนฺนาย เวมติกา อธิกรณํ เนว วูปสเมติ น วูปสมาย อุสฺสุกฺกํ
กโรติ อาปตฺติ ปาจิตฺติยสฺส อุปสมฺปนฺนาย อนุปสมฺปนฺนสญฺญา
อธิกรณํ เนว วูปสเมติ น วูปสมาย อุสฺสุกฺกํ กโรติ อาปตฺติ
ปาจิตฺติยสฺส อนุปสมฺปนฺนาย อธิกรณํ เนว วูปสเมติ น
วูปสมาย อุสฺสุกฺกํ กโรติ อาปตฺติ ทุกฺกฏสฺส อนุปสมฺปนฺนาย
อุปสมฺปนฺนสญฺญา อาปตฺติ ทุกฺกฏสฺส อนุปสมฺปนฺนาย เวมติกา
อาปตฺติ ทุกฺกฏสฺส อนุปสมฺปนฺนาย อนุปสมฺปนฺนสญฺญา อาปตฺติ
ทุกฺกฏสฺส
อนาปตฺติ สติ อนฺตราเย ปริเยสิตฺวา น ลภติ
คิลานาย อาปทาสุ อุมฺมตฺติกาย อาทิกมฺมิกายาติ

จิตฺตาคารวคฺคสฺส ฉฏฺฐสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี นฏานํปิ นฏกานํปิ ลงฺฆิกานํปิ โสกชฺฌายิกานํปิ กุมฺภถูนิกานํปิ
สหตฺถา ขาทนียํ โภชนียํ เทติ มยฺหํ ปริสติ วณฺณํ
ภาสถาติ นฏาปิ นฏกาปิ ลงฺฆิกาปิ โสกชฺฌายิกาปิ กุมฺภถูนิกาปิ
ถุลฺลนนฺทาย ภิกฺขุนิยา ปริสติ วณฺณํ ภาสนฺติ อยฺยา ถุลฺลนนฺทา
พหุสฺสุตา ภาณิกา วิสารทา ปฏฺฐา ธมฺมึ กถํ กาตุํ เทถ
อยฺยาย กโรถ อยฺยายาติ ยา ตา ภิกฺขุนิโย อปฺปิจฺฉา เป


ตา อุชฺฌายนฺติ ขียนฺติ วิปาเจนฺติ กถํ หิ นาม อยฺยา ถุลฺลนนฺทา
อาคาริกสฺส สหตฺถา ขาทนียํ โภชนียํ ทสฺสตีติ เป
สจฺจํ กิร ภิกฺขเว ถุลฺลนนฺทา ภิกฺขุนี อาคาริกสฺส สหตฺถา ขาทนียํ
โภชนียํ เทตีติ สจฺจํ ภควาติ วิครหิ พุทฺโธ ภควา กถํ
หิ นาม ภิกฺขเว ถุลฺลนนฺทา ภิกฺขุนี อาคาริกสฺส สหตฺถา ขาทนียํ
โภชนียํ ทสฺสติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา
ปน ภิกฺขุนี อาคาริกสฺส วา ปริพฺพาชกสฺส วา ปริพฺพาชิกาย
วา สหตฺถา ขาทนียํ วา โภชนียํ วา ทเทยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อาคาริโก นาม โย โกจิ
อคารํ อชฺฌาวสติ ปริพฺพาชโก นาม ภิกฺขุญฺจ สามเณรญฺจ
ฐเปตฺวา โย โกจิ ปริพฺพาชกสมาปนฺโน ปริพฺพาชิกา นาม
ภิกฺขุนิญฺจ สิกฺขมานญฺจ สามเณริญฺจ ฐเปตฺวา ยา กาจิ
ปริพฺพาชิกสมาปนฺนา ขาทนียํ นาม ปญฺจ โภชนานิ อุทกทนฺตโปณํ
ฐเปตฺวา อวเสสํ ขาทนียํ นาม โภชนียํ นาม ปญฺจ โภชนานิ
โอทโน กุมฺมาโส สตฺตุ มจฺโฉ มํสํ ทเทยฺยาติ กาเยน วา
กายปฏิพทฺเธน วา นิสฺสคฺคิเยน วา เทติ อาปตฺติ ปาจิตฺติยสฺส
อุทกทนฺตโปณํ เทติ อาปตฺติ ทุกฺกฏสฺส
อนาปตฺติ ทาเปติ น เทติ อุปนิกฺขิปิตฺวา เทติ


พาหิรเลปํ เทติ อุมฺมตฺติกาย อาทิกมฺมิกายาติ

จิตฺตาคารวคฺคสฺส สตฺตมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี อาวสถจีวรํ อนิสฺสชฺชิตฺวา ปริภุญฺชติ อญฺญา อุตุนิโย
ภิกฺขุนิโย น ลภนฺติ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม อยฺยา ถุลฺลนนฺทา
อาวสถจีวรํ อนิสฺสชฺชิตฺวา ปริภุญฺชิสฺสตีติ เป สจฺจํ กิร
ภิกฺขเว ถุลฺลนนฺทา ภิกฺขุนี อาวสถจีวรํ อนิสฺสชฺชิตฺวา ปริภุญฺชตีติ
สจฺจํ ภควาติ วิครหิ พุทฺโธ ภควา กถํ หิ นาม
ภิกฺขเว ถุลฺลนนฺทา ภิกฺขุนี อาวสถจีวรํ อนิสฺสชฺชิตฺวา ปริภุญฺชิสฺสติ
เนตํ ภิกฺขเว อปฺปสนฺนานํ วา ปสาทาย เป เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
อาวสถจีวรํ อนิสฺสชฺชิตฺวา ปริภุญฺเชยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อาวสถจีวรํ นาม อุตุนิโย
ภิกฺขุนิโย ปริภุญฺชนฺตูติ ทินฺนํ โหติ อนิสฺสชฺชิตฺวา ปริภุญฺเชยฺยาติ
เทฺว ติสฺโส รตฺติโย ปริภุญฺชิตฺวา จตุตฺถทิวเส โธวิตฺวา
ภิกฺขุนิยา วา สิกฺขมานาย วา สามเณริยา วา อนิสฺสชฺชิตฺวา


ปริภุญฺชติ อาปตฺติ ปาจิตฺติยสฺส
อนิสฺสชฺชิเต อนิสฺสชฺชิตสญฺญา ปริภุญฺชติ อาปตฺติ
ปาจิตฺติยสฺส อนิสฺสชฺชิเต เวมติกา ปริภุญฺชติ อาปตฺติ ปาจิตฺติยสฺส
อนิสฺสชฺชิเต นิสฺสชฺชิตสญฺญา ปริภุญฺชติ อาปตฺติ ปาจิตฺติยสฺส
นิสฺสชฺชิเต อนิสฺสชฺชิตสญฺญา อาปตฺติ ทุกฺกฏสฺส
นิสฺสชฺชิเต เวมติกา อาปตฺติ ทุกฺกฏสฺส นิสฺสชฺชิเต นิสฺสชฺชิตสญฺญา
อนาปตฺติ
อนาปตฺติ นิสฺสชฺชิตฺวา ปริภุญฺชติ ปุน ปริยาเยน
ปริภุญฺชติ อญฺญา อุตุนิโย ภิกฺขุนิโย น โหนฺติ อจฺฉินฺนจีวริกาย
นฏฺฐจีวริกาย อาปทาสุ อุมฺมตฺติกาย อาทิกมฺมิกายาติ

จิตฺตาคารวคฺคสฺส อฏฺฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี อาวสถํ อนิสฺสชฺชิตฺวา จาริกํ ปกฺกามิ เตน โข ปน
สมเยน ถุลฺลนนฺทาย ภิกฺขุนิยา อาวสโถ ทยฺหติ ภิกฺขุนิโย เอวมาหํสุ
หนฺทยฺเย ภณฺฑกํ นีหรามาติ เอกจฺจา เอวมาหํสุ น
มยํ อยฺเย นีหริสฺสาม ยงฺกิญฺจิ นฏฺฐํ สพฺพํ อเมฺห อภิยุญฺชิสฺสตีติ
ถุลฺลนนฺทา ภิกฺขุนี ปุนเทว ตํ อาวสถํ ปจฺจาคนฺตฺวา
ภิกฺขุนิโย ปุจฺฉิ อปยฺเย ภณฺฑกํ นีหริตฺถาติ น มยํ อยฺเย


นีหริมฺหาติ ถุลฺลนนฺทา ภิกฺขุนี อุชฺฌายติ ขียติ วิปาเจติ กถํ
หิ นาม ภิกฺขุนิโย อาวสเถ ทยฺหมาเน ภณฺฑกํ น นีหริสฺสนฺตีติ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม อยฺยา ถุลฺลนนฺทา อาวสถํ อนิสฺสชฺชิตฺวา
จาริกํ ปกฺกมิสฺสตีติ เป สจฺจํ กิร ภิกฺขเว ถุลฺลนนฺทา ภิกฺขุนี
อาวสถํ อนิสฺสชฺชิตฺวา จาริกํ ปกฺกมตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ถุลฺลนนฺทา ภิกฺขุนี อาวสถํ
อนิสฺสชฺชิตฺวา จาริกํ ปกฺกมิสฺสติ เนตํ ภิกฺขเว อปฺปสนฺนานํ วา
ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี อาวสถํ อนิสฺสชฺชิตฺวา จาริกํ
ปกฺกเมยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อาวสโถ นาม กวาฏพทฺโธ
วุจฺจติ อนิสฺสชฺชิตฺวา จาริกํ ปกฺกเมยฺยาติ ภิกฺขุนิยา วา สิกฺขมานาย
วา สามเณริยา วา อนิสฺสชฺชิตฺวา ปริกฺขิตฺตสฺส อาวสถสฺส
ปริกฺเขปํ อติกฺกมนฺติยา อาปตฺติ ปาจิตฺติยสฺส อปริกฺขิตฺตสฺส
อาวสถสฺส อุปจารํ อติกฺกมนฺติยา อาปตฺติ ปาจิตฺติยสฺส
อนิสฺสชฺชิเต อนิสฺสชฺชิตสญฺญา ปกฺกมติ อาปตฺติ
ปาจิตฺติยสฺส อนิสฺสชฺชิเต เวมติกา ปกฺกมติ อาปตฺติ ปาจิตฺติยสฺส



อนิสฺสชฺชิเต นิสฺสชฺชิตสญฺญา ปกฺกมติ อาปตฺติ ปาจิตฺติยสฺส
อกวาฏพทฺธํ อนิสฺสชฺชิตฺวา ปกฺกมติ อาปตฺติ ทุกฺกฏสฺส
นิสฺสชฺชิเต อนิสฺสชฺชิตสญฺญา อาปตฺติ ทุกฺกฏสฺส นิสฺสชฺชิเต
เวมติกา อาปตฺติ ทุกฺกฏสฺส นิสฺสชฺชิเต นิสฺสชฺชิตสญฺญา
อนาปตฺติ
อนาปตฺติ นิสฺสชฺชิตฺวา ปกฺกมติ สติ อนฺตราเย
ปริเยสิตฺวา น ลภติ คิลานาย อาปทาสุ อุมฺมตฺติกาย
อาทิกมฺมิกายาติ

จิตฺตาคารวคฺคสฺส นวมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย ติรจฺฉานวิชฺชํ ปริยาปุณนฺติ มนุสฺสา อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนิโย ติรจฺฉานวิชฺชํ ปริยาปุณิสฺสนฺติ
เสยฺยถาปิ คิหินิโย กามโภคินิโยติ อสฺโสสุํ โข ภิกฺขุนิโย เตสํ
มนุสฺสานํ อุชฺฌายนฺตานํ ขียนฺตานํ วิปาเจนฺตานํ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ
หิ นาม ฉพฺพคฺคิยา ภิกฺขุนิโย ติรจฺฉานวิชฺชํ ปริยาปุณิสฺสนฺตีติ
เป สจฺจํ กิร ภิกฺขเว ฉพฺพคฺคิยา ภิกฺขุนิโย ติรจฺฉานวิชฺชํ
ปริยาปุณนฺตีติ สจฺจํ ภควาติ วิครหิ พุทฺโธ ภควา กถํ


หิ นาม ภิกฺขเว ฉพฺพคฺคิยา ภิกฺขุนิโย ติรจฺฉานวิชฺชํ ปริยาปุณิสฺสนฺติ
เนตํ ภิกฺขเว อปฺปสนฺนานํ วา ปสาทาย เป เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
ติรจฺฉานวิชฺชํ ปริยาปุเณยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ อิมสฺมึ
อตฺเถ อธิปฺเปตา ภิกฺขุนีติ ติรจฺฉานวิชฺชา นาม ยงฺกิญฺจิ พาหิรกํ
อนตฺถสญฺหิตํ ปริยาปุเณยฺยาติ ปเทน ปริยาปุณาติ ปเท
ปเท อาปตฺติ ปาจิตฺติยสฺส อกฺขราย ปริยาปุณาติ อกฺขรกฺขราย
อาปตฺติ ปาจิตฺติยสฺส
อนาปตฺติ เลขํ ปริยาปุณาติ ธารณํ ปริยาปุณาติ
คุตฺตตฺถาย ปริตฺตํ ปริยาปุณาติ อุมฺมตฺติกาย อาทิกมฺมิกายาติ

จิตฺตาคารวคฺคสฺส ทสมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย ติรจฺฉานวิชฺชํ วาเจนฺติ มนุสฺสา อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนิโย ติรจฺฉานวิชฺชํ วาเจสฺสนฺติ
เสยฺยถาปิ คิหินิโย กามโภคินิโยติ อสฺโสสุํ โข ภิกฺขุนิโย เตสํ
มนุสฺสานํ อุชฺฌายนฺตานํ ขียนฺตานํ วิปาเจนฺตานํ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ นาม


ฉพฺพคฺคิยา ภิกฺขุนิโย ติรจฺฉานวิชฺชํ วาเจสฺสนฺตีติ เป สจฺจํ กิร
ภิกฺขเว ฉพฺพคฺคิยา ภิกฺขุนิโย ติรจฺฉานวิชฺชํ วาเจนฺตีติ สจฺจํ
ภควาติ วิครหิ พุทฺโธ ภควา กถํ หิ นาม ภิกฺขเว ฉพฺพคฺคิยา
ภิกฺขุนิโย ติรจฺฉานวิชฺชํ วาเจสฺสนฺติ เนตํ ภิกฺขเว อปฺปสนฺนานํ
วา ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี ติรจฺฉานวิชฺชํ วาเจยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ติรจฺฉานวิชฺชา นาม ยงฺกิญฺจิ
พาหิรกํ อนตฺถสญฺหิตํ วาเจยฺยาติ ปเทน วาเจติ ปเท ปเท
อาปตฺติ ปาจิตฺติยสฺส อกฺขราย วาเจติ อกฺขรกฺขราย อาปตฺติ
ปาจิตฺติยสฺส
อนาปตฺติ เลขํ วาเจติ ธารณํ วาเจติ คุตฺตตฺถาย
ปริตฺตํ วาเจติ อุมฺมตฺติกาย อาทิกมฺมิกายาติ
จิตฺตาคารวคฺโค ปญฺจโม

อารามวคฺคสฺส ปฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน สมฺพหุลา
ภิกฺขู คามกาวาเส เอกจีวรา จีวรกมฺมํ กโรนฺติ ภิกฺขุนิโย
อนาปุจฺฉา อารามํ ปวิสิตฺวา เยน เต ภิกฺขู เตนุปสงฺกมึสุ ภิกฺขู


อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย อนาปุจฺฉา
อารามํ ปวิสิสฺสนฺตีติ เป สจฺจํ กิร ภิกฺขเว ภิกฺขุนิโย
อนาปุจฺฉา อารามํ ปวิสนฺตีติ สจฺจํ ภควาติ วิครหิ พุทฺโธ
ภควา กถํ หิ นาม ภิกฺขุนิโย อนาปุจฺฉา อารามํ ปวิสิสฺสนฺติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
อนาปุจฺฉา อารามํ ปวิเสยฺย ปาจิตฺติยนฺติ เอวญฺจิทํ ภควตา
ภิกฺขุนีนํ สิกฺขาปทํ ปญฺญตฺตํ โหติ
เตน โข ปน สมเยน เต ภิกฺขู ตมฺหา อาวาสา ปกฺกมึสุ
ภิกฺขุนิโย อยฺยา ปกฺกนฺตาติ อารามํ นาคมํสุ อถโข เต ภิกฺขู
ปุนเทว ตํ อาวาสํ ปจฺจาคจฺฉึสุ ภิกฺขุนิโย อยฺยา อาคตาติ
อาปุจฺฉา อารามํ ปวิสิตฺวา เยน เต ภิกฺขู เตนุปสงฺกมึสุ
อุปสงฺกมิตฺวา เต ภิกฺขู อภิวาเทตฺวา เอกมนฺตํ อฏฺฐํสุ เอกมนฺตํ
ฐิตา โข ตา ภิกฺขุนิโย เต ภิกฺขู เอตทโวจุํ กิสฺส ตุเมฺห ภคินิโย
อารามํ เนว สมฺมชฺชิตฺถ น ปานียํ ปริโภชนียํ อุปฏฺฐปิตฺถาติ
ภควตา อยฺยา สิกฺขาปทํ ปญฺญตฺตํ น อนาปุจฺฉา อาราโม
ปวิสิตพฺโพติ เตน มยํ นาคมิมฺหาติ ภควโต เอตมตฺถํ อาโรเจสุํ
อนุชานามิ ภิกฺขเว สนฺตํ ภิกฺขุํ อาปุจฺฉา อารามํ ปวิสิตุํ เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
สนฺตํ ภิกฺขุํ อนาปุจฺฉา อารามํ ปวิเสยฺย ปาจิตฺติยนฺติ



เอวญฺจิทํ ภควตา ภิกฺขุนีนํ สิกฺขาปทํ ปญฺญตฺตํ โหติ
เตน โข ปน สมเยน เต ภิกฺขู ตมฺหา อาวาสา ปกฺกมิตฺวา
ปุนเทว ตํ อาวาสํ ปจฺจาคจฺฉึสุ ภิกฺขุนิโย อยฺยา ปกฺกนฺตาติ
อนาปุจฺฉา อารามํ ปวิสึสุ ตาสํ กุกฺกุจฺจํ อโหสิ ภควตา
สิกฺขาปทํ ปญฺญตฺตํ น สนฺตํ ภิกฺขุํ อนาปุจฺฉา อาราโม
ปวิสิตพฺโพติ มยํ จ สนฺตํ ภิกฺขุํ อนาปุจฺฉา อารามํ ปวิสิมฺหา
กจฺจิ นุ โข มยํ ปาจิตฺติยํ อาปตฺตึ อาปนฺนาติ ภควโต
เอตมตฺถํ อาโรเจสุํ เอวญฺจ ปน ภิกฺขเว ภิกฺขุนิโย อิมํ
สิกฺขาปทํ อุทฺทิสนฺตุ ยา ปน ภิกฺขุนี ชานํ สภิกฺขุกํ อารามํ
อนาปุจฺฉา ปวิเสยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ชานํ นาม สามํ วา ชานาติ
อญฺเญ วา ตสฺสา อาโรเจนฺติ เต วา อาโรเจนฺติ สภิกฺขุโก
นาม อาราโม ยตฺถ ภิกฺขู รุกฺขมูเลปิ วสนฺติ อนาปุจฺฉา
อารามํ ปวิเสยฺยาติ ภิกฺขุํ วา สามเณรํ วา อารามิกํ วา อนาปุจฺฉา
ปริกฺขิตฺตสฺส อารามสฺส ปริกฺเขปํ อติกฺกมนฺติยา อาปตฺติ
ปาจิตฺติยสฺส อปริกฺขิตฺตสฺส อารามสฺส อุปจารํ โอกฺกมนฺติยา
อาปตฺติ ปาจิตฺติยสฺส
สภิกฺขุเก สภิกฺขุกสญฺญา สนฺตํ ภิกฺขุํ อนาปุจฺฉา อารามํ
ปวิสติ อาปตฺติ ปาจิตฺติยสฺส สภิกฺขุเก เวมติกา สนฺตํ ภิกฺขุํ




อนาปุจฺฉา อารามํ ปวิสติ อาปตฺติ ทุกฺกฏสฺส สภิกฺขุเก
อภิกฺขุกสญฺญา สนฺตํ ภิกฺขุํ อนาปุจฺฉา อารามํ ปวิสติ อนาปตฺติ
อภิกฺขุเก สภิกฺขุกสญฺญา อาปตฺติ ทุกฺกฏสฺส อภิกฺขุเก เวมติกา
อาปตฺติ ทุกฺกฏสฺส อภิกฺขุเก อภิกฺขุกสญฺญา อนาปตฺติ
อนาปตฺติ สนฺตํ ภิกฺขุํ อาปุจฺฉา ปวิสติ อสนฺตํ ภิกฺขุํ
อนาปุจฺฉา ปวิสติ สีสานุโลกิกา คจฺฉติ ยตฺถ ภิกฺขุนิโย
สนฺนิปติตา โหนฺติ ตตฺถ คจฺฉติ อาราเมน มคฺโค โหติ
คิลานาย อาปทาสุ อุมฺมตฺติกาย อาทิกมฺมิกายาติ

อารามวคฺคสฺส ทุติยสิกฺขาปทํ
เตน สมเยน พุทฺโธ ภควา เวสาลิยํ วิหรติ มหาวเน
กูฏาคารสาลายํ เตน โข ปน สมเยน อายสฺมโต อุปาลิสฺส
อุปชฺฌาโย อายสฺมา กปฺปิตโก สุสาเน วิหรติ เตน โข ปน
สมเยน ฉพฺพคฺคิยานํ ภิกฺขุนีนํ มหตฺตรา ภิกฺขุนี กาลกตา โหติ
ฉพฺพคฺคิยา ภิกฺขุนิโย ตํ ภิกฺขุนึ นีหริตฺวา อายสฺมโต กปฺปิตกสฺส
วิหารสฺส อวิทูเร ตํ ฌาเปตฺวา ถูปํ กตฺวา คนฺตฺวา ตสฺมึ ถูเป
โรทนฺติ อถโข อายสฺมา กปฺปิตโก เตน สทฺเทน อุพฺพาโฬฺห ตํ
ถูปํ ภินฺทิตฺวา วิปฺปกิเรสิ ฉพฺพคฺคิยา ภิกฺขุนิโย อิมินา
กปฺปิตเกน อมฺหากํ อยฺยาย ถูโป ภินฺโน หนฺท นํ ฆาเตมาติ



มนฺเตสุํ อญฺญตรา ภิกฺขุนี อายสฺมโต อุปาลิสฺส เอตมตฺถํ
อาโรเจสิ อายสฺมา อุปาลิ อายสฺมโต กปฺปิตกสฺส เอตมตฺถํ
อาโรเจสิ อถโข อายสฺมา กปฺปิตโก วิหารา นิกฺขมิตฺวา
นิลีโน อจฺฉิ อถโข ฉพฺพคฺคิยา ภิกฺขุนิโย เยนายสฺมโต
กปฺปิตกสฺส วิหาโร เตนุปสงฺกมึสุ อุปสงฺกมิตฺวา อายสฺมโต
กปฺปิตกสฺส วิหารํ ปาสาเณหิ จ เลฑฺฑูหิ จ โอตฺถราเปตฺวา
มโต กปฺปิตโกติ ปกฺกมึสุ อถโข อายสฺมา กปฺปิตโก ตสฺสา
รตฺติยา อจฺจเยน ปุพฺพณฺหสมยํ นิวาเสตฺวา ปตฺตจีวรมาทาย เวสาลึ
ปิณฺฑาย ปาวิสิ อทฺทสํสุ โข ฉพฺพคฺคิยา ภิกฺขุนิโย อายสฺมนฺตํ
กปฺปิตกํ ปิณฺฑาย จรนฺตํ ทิสฺวาน เอวมาหํสุ อยํ กปฺปิตโก
ชีวติ โก นุ โข อมฺหากํ มนฺตํ สํหรตีติ อสฺโสสุํ โข
ฉพฺพคฺคิยา ภิกฺขุนิโย อยฺเยน กิร อุปาลินา อมฺหากํ มนฺโต
สํหโฏติ ตา อายสฺมนฺตํ อุปาลึ อกฺโกสึสุ กถํ หิ นาม อยํ
กสาวโฏ มลมชฺชโน นิหีนชจฺโจ อมฺหากํ มนฺตํ สํหริสฺสตีติ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม ฉพฺพคฺคิยา ภิกฺขุนิโย อยฺยํ อุปาลึ
อกฺโกสิสฺสนฺตีติ เป สจฺจํ กิร ภิกฺขเว ฉพฺพคฺคิยา ภิกฺขุนิโย
อุปาลึ อกฺโกสนฺตีติ สจฺจํ ภควาติ วิครหิ พุทฺโธ ภควา
กถํ หิ นาม ภิกฺขเว ฉพฺพคฺคิยา ภิกฺขุนิโย อุปาลึ อกฺโกสิสฺสนฺติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน


ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
ภิกฺขุํ อกฺโกเสยฺย วา ปริภาเสยฺย วา ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ภิกฺขุนีติ อุปสมฺปนฺนํ
อกฺโกเสยฺย วาติ ทสหิ วา อกฺโกสวตฺถูหิ อกฺโกสติ เอเตสํ วา
อญฺญตเรน อาปตฺติ ปาจิตฺติยสฺส ปริภาเสยฺย วาติ ภยํ
อุปทํเสติ อาปตฺติ ปาจิตฺติยสฺส
อุปสมฺปนฺเน อุปสมฺปนฺนสญฺญา อกฺโกสติ วา ปริภาสติ
วา อาปตฺติ ปาจิตฺติยสฺส อุปสมฺปนฺเน เวมติกา อกฺโกสติ
วา ปริภาสติ วา อาปตฺติ ปาจิตฺติยสฺส อุปสมฺปนฺเน อนุปสมฺปนฺนสญฺญา
อกฺโกสติ วา ปริภาสติ วา อาปตฺติ ปาจิตฺติยสฺส
อนุปสมฺปนฺนํ อกฺโกสติ วา ปริภาสติ วา อาปตฺติ ทุกฺกฏสฺส
อนุปสมฺปนฺเน อุปสมฺปนฺนสญฺญา อาปตฺติ ทุกฺกฏสฺส
อนุปสมฺปนฺเน เวมติกา อาปตฺติ ทุกฺกฏสฺส อนุปสมฺปนฺเน
อนุปสมฺปนฺนสญฺญา อาปตฺติ ทุกฺกฏสฺส
อนาปตฺติ อตฺถปุเรกฺขาราย ธมฺมปุเรกฺขาราย
อนุสาสนีปุเรกฺขาราย อุมฺมตฺติกาย อาทิกมฺมิกายาติ



อารามวคฺคสฺส ตติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน จณฺฑกาลี
ภิกฺขุนี ภณฺฑนการิกา โหติ กลหการิกา วิวาทการิกา ภสฺสการิกา
สงฺเฆ อธิกรณการิกา ถุลฺลนนฺทา ภิกฺขุนี ตสฺสา กมฺเม
กยิรมาเน ปฏิกฺโกสติ
เตน โข ปน สมเยน ถุลฺลนนฺทา ภิกฺขุนี คามกํ
อคมาสิ เกนจิเทว กรณีเยน อถโข ภิกฺขุนีสงฺโฆ ถุลฺลนนฺทา
ภิกฺขุนี ปกฺกนฺตาติ จณฺฑกาลึ ภิกฺขุนึ อาปตฺติยา อทสฺสเน อุกฺขิปิ
ถุลฺลนนฺทา ภิกฺขุนี คามเก ตํ กรณียํ ตีเรตฺวา ปุนเทว สาวตฺถึ
ปจฺจาคจฺฉิ จณฺฑกาลี ภิกฺขุนี ถุลฺลนนฺทาย ภิกฺขุนิยา
อาคจฺฉนฺติยา เนว อาสนํ ปญฺญาเปสิ น ปาโททกํ ปาทปีฐํ
ปาทกถลิกํ อุปนิกฺขิปิ น ปจฺจุคฺคนฺตฺวา ปตฺตจีวรํ ปฏิคฺคเหสิ
น ปานีเยน อาปุจฺฉิ ถุลฺลนนฺทา ภิกฺขุนี จณฺฑกาลึ ภิกฺขุนึ
เอตทโวจ กิสฺส ตฺวํ อยฺเย มยิ อาคจฺฉนฺติยา เนว อาสนํ
ปญฺญาเปสิ น ปาโททกํ ปาทปีฐํ ปาทกถลิกํ อุปนิกฺขิปิ น
ปจฺจุคฺคนฺตฺวา ปตฺตจีวรํ ปฏิคฺคเหสิ น ปานีเยน อาปุจฺฉีติ เอวํ
เหตํ อยฺเย โหติ ยถาตํ อนาถายาติ กิสฺส ปน ตฺวํ อยฺเย
อนาถาติ อิมา มํ อยฺเย ภิกฺขุนิโย อยํ อนาถา อปฺปญฺญาตา


นตฺถิ อิมิสฺสา โกจิ ปติวตฺตาติ อาปตฺติยา อทสฺสเน อุกฺขิปึสูติ
ถุลฺลนนฺทา ภิกฺขุนี พาลา เอตา อพฺยตฺตา เอตา เนตา ชานนฺติ
กมฺมํ วา กมฺมโทสํ วา กมฺมวิปตฺตึ วา กมฺมสมฺปตฺตึ วาติ
จณฺฑีกตา คณํ ปริภาสติ ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม อยฺยา
ถุลฺลนนฺทา จณฺฑีกตา คณํ ปริภาสิสฺสตีติ เป สจฺจํ กิร ภิกฺขเว
ถุลฺลนนฺทา ภิกฺขุนี จณฺฑีกตา คณํ ปริภาสตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา ภิกฺขุนี
จณฺฑีกตา คณํ ปริภาสิสฺสติ เนตํ ภิกฺขเว อปฺปสนฺนานํ วา
ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี จณฺฑีกตา คณํ ปริภาเสยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ จณฺฑีกตา นาม โกธนา
วุจฺจติ คโณ นาม ภิกฺขุนีสงฺโฆ วุจฺจติ ปริภาเสยฺยาติ
พาลา เอตา อพฺยตฺตา เอตา เนตา ชานนฺติ กมฺมํ วา
กมฺมโทสํ วา กมฺมวิปตฺตึ วา กมฺมสมฺปตฺตึ วาติ ปริภาสติ อาปตฺติ
ปาจิตฺติยสฺส สมฺพหุลา ภิกฺขุนิโย วา เอกภิกฺขุนึ วา
อนุปสมฺปนฺนํ วา ปริภาสติ อาปตฺติ ทุกฺกฏสฺส



อนาปตฺติ อตฺถปุเรกฺขาราย ธมฺมปุเรกฺขาราย
อนุสาสนีปุเรกฺขาราย อุมฺมตฺติกาย อาทิกมฺมิกายาติ

อารามวคฺคสฺส จตุตฺถสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตโร
พฺราหฺมโณ ภิกฺขุนิโย นิมนฺเตตฺวา โภเชสิ ภิกฺขุนิโย ภุตฺตาวี
ปวาริตา ญาติกุลานิ คนฺตฺวา เอกจฺจา ภุญฺชึสุ เอกจฺจา ปิณฺฑปาตํ
อาทาย อคมํสุ อถโข โส พฺราหฺมโณ ปฏิวิสฺสเก เอตทโวจ
ภิกฺขุนิโย มยา อยฺยา สนฺตปฺปิตา เอถ ตุเมฺหปิ สนฺตปฺเปสฺสามีติ
เต เอวมาหํสุ กึ ตฺวํ อยฺย อเมฺห สนฺตปฺเปสฺสสิ ยาปิ
ตยา นิมนฺติตา ตาปิ อมฺหากํ ฆรานิ อาคนฺตฺวา เอกจฺจา ภุญฺชึสุ
เอกจฺจา ปิณฺฑปาตํ อาทาย อคมํสูติ อถโข โส พฺราหฺมโณ
อุชฺฌายติ ขียติ วิปาเจติ กถํ หิ นาม ภิกฺขุนิโย อมฺหากํ
ฆเร ภุญฺชิตฺวา อญฺญตฺร ภุญฺชิสฺสนฺติ น จาหํ ปฏิพโล ยาวทตฺถํ
ทาตุนฺติ อสฺโสสุํ โข ภิกฺขุนิโย ตสฺส พฺราหฺมณสฺส
อุชฺฌายนฺตสฺส ขียนฺตสฺส วิปาเจนฺตสฺส ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ
นาม ภิกฺขุนิโย ภุตฺตาวี ปวาริตา อญฺญตฺร ภุญฺชิสฺสนฺตีติ
เป สจฺจํ กิร ภิกฺขเว ภิกฺขุนิโย ภุตฺตาวี ปวาริตา อญฺญตฺร



ภุญฺชนฺตีติ สจฺจํ ภควาติ วิครหิ พุทฺโธ ภควา กถํ หิ
นาม ภิกฺขเว ภิกฺขุนิโย ภุตฺตาวี ปวาริตา อญฺญตฺร ภุญฺชิสฺสนฺติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
นิมนฺติตา วา ปวาริตา วา ขาทนียํ วา โภชนียํ วา ขาเทยฺย
วา ภุญฺเชยฺย วา ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ นิมนฺติตา นาม ปญฺจนฺนํ
โภชนานํ อญฺญตเรน โภชเนน นิมนฺติตา ปวาริตา นาม อาสนํ
ปญฺญายติ โภชนํ ปญฺญายติ หตฺถปาเส ฐิตา อภิหรติ ปฏิกฺเขโป
ปญฺญายติ ขาทนียํ นาม ปญฺจ โภชนานิ ยาคค ยามกาลิกํ
สตฺตาหกาลิกํ ยาวชีวิกํ ฐเปตฺวา อวเสสํ ขาทนียํ นาม โภชนียํ
นาม ปญฺจ โภชนานิ โอทโน กุมฺมาโส สตฺตุ มจฺโฉ มํสํ
ขาทิสฺสามิ ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส
อชฺโฌหาเร อชฺโฌหาเร อาปตฺติ ปาจิตฺติยสฺส
นิมนฺติเต นิมนฺติตสญฺญา ขาทนียํ วา โภชนียํ วา
ขาทติ วา ภุญฺชติ วา อาปตฺติ ปาจิตฺติยสฺส นิมนฺติเต เวมติกา
ขาทนียํ วา โภชนียํ วา ขาทติ วา ภุญฺชติ วา อาปตฺติ ปาจิตฺติยสฺส
นิมนฺติเต อนิมนฺติตสญฺญา ขาทนียํ วา โภชนียํ วา ขาทติ
วา ภุญฺชติ วา อาปตฺติ ปาจิตฺติยสฺส ยามกาลิกํ



สตฺตาหกาลิกํ ยาวชีวิกํ อาหารตฺถาย ปฏิคฺคณฺหาติ อาปตฺติ
ทุกฺกฏสฺส อชฺโฌหาเร อชฺโฌหาเร อาปตฺติ ทุกฺกฏสฺส
อนาปตฺติ อนิมนฺติตา อปฺปวาริตา ยาคค ปิวติ
สามิเก อปโลเกตฺวา ภุญฺชติ ยามกาลิกํ สตฺตาหกาลิกํ ยาวชีวิกํ
สติ ปจฺจเย ปริภุญฺชติ อุมฺมตฺติกาย อาทิกมฺมิกายาติ

อารามวคฺคสฺส ปญฺจมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตรา
ภิกฺขุนี สาวตฺถิยํ อญฺญตริสฺสา วิสิขาย ปิณฺฑาย จรมานา เยน
อญฺญตรํ กุลํ เตนุปสงฺกมิ อุปสงฺกมิตฺวา ปญฺญตฺเต อาสเน
นิสีทิ อถโข เต มนุสฺสา ตํ ภิกฺขุนึ โภเชตฺวา เอตทโวจุํ
อญฺญาปิ อยฺเย ภิกฺขุนิโย อาคจฺฉนฺตูติ อถโข สา ภิกฺขุนี กถํ
อญฺญา ภิกฺขุนิโย นาคจฺเฉยฺยุนฺติ ภิกฺขุนิโย อุปสงฺกมิตฺวา เอตทโวจ
อมุกสฺมึ อยฺเย โอกาเส วาลา สุนขา จณฺโฑ พลิพทฺโท
จิกฺขลฺโล โอกาโส มา โข ตตฺถ อคมิตฺถาติ อญฺญตราปิ
ภิกฺขุนี ตสฺสา วิสิขาย ปิณฺฑาย จรมานา เยน ตํ กุลํ เตนุปสงฺกมิ
อุปสงฺกมิตฺวา ปญฺญตฺเต อาสเน นิสีทิ อถโข เต มนุสฺสา ตํ
ภิกฺขุนึ โภเชตฺวา เอตทโวจุํ กิสฺส อยฺเย ภิกฺขุนิโย น อาคจฺฉนฺตีติ
อถโข สา ภิกฺขุนี เตสํ มนุสฺสานํ เอตมตฺถํ อาโรเจสิ



มนุสฺสา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนี
กุลํ มจฺฉรายิสฺสตีติ เป สจฺจํ กิร ภิกฺขเว ภิกฺขุนี กุลํ
มจฺฉรายตีติ สจฺจํ ภควาติ วิครหิ พุทฺโธ ภควา กถํ หิ นาม
ภิกฺขเว ภิกฺขุนี กุลํ มจฺฉรายิสฺสติ เนตํ ภิกฺขเว อปฺปสนฺนานํ
วา ปสาทาย เป เอวญฺจ ปน ภิกฺขเว ภิกฺขุนิโย อิมํ
สิกฺขาปทํ อุทฺทิสนฺตุ ยา ปน ภิกฺขุนี กุลมจฺฉรินี อสฺส
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ กุลํ นาม จตฺตาริ กุลานิ
ขตฺติยกุลํ พฺราหฺมณกุลํ เวสฺสกุลํ สุทฺทกุลํ มจฺฉรินี อสฺสาติ
กถํ ภิกฺขุนิโย นาคจฺเฉยฺยุนฺติ ภิกฺขุนีนํ สนฺติเก กุลสฺส อวณฺณํ
ภาสติ อาปตฺติ ปาจิตฺติยสฺส กุลสฺส วา สนฺติเก ภิกฺขุนีนํ
อวณฺณํ ภาสติ อาปตฺติ ปาจิตฺติยสฺส
อนาปตฺติ น มจฺฉรายนฺตี สนฺตํเยว อาทีนวํ
อาจิกฺขติ อุมฺมตฺติกาย อาทิกมฺมิกายาติ

อารามวคฺคสฺส ฉฏฺฐสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน สมฺพหุลา
ภิกฺขุนิโย คามกาวาเส วสฺสํ วุตฺถา สาวตฺถึ อคมํสุ ภิกฺขุนิโย



ตา ภิกฺขุนิโย เอตทโวจุํ กตฺถยฺยาโย วสฺสํ วุตฺถา กจฺจิ โอวาโท
อิทฺโธ อโหสีติ นตฺถยฺเย ตตฺถ ภิกฺขู กุโต โอวาโท อิทฺโธ
ภวิสฺสตีติ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนิโย อภิกฺขุเก อาวาเส
วสฺสํ วสิสฺสนฺตีติ เป สจฺจํ กิร ภิกฺขเว ภิกฺขุนิโย อภิกฺขุเก
อาวาเส วสฺสํ วสนฺตีติ สจฺจํ ภควาติ วิครหิ พุทฺโธ ภควา
กถํ หิ นาม ภิกฺขเว ภิกฺขุนิโย อภิกฺขุเก อาวาเส วสฺสํ
วสิสฺสนฺติ เนตํ ภิกฺขเว อปฺปสนฺนานํ วา ปสาทาย เป เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
อภิกฺขุเก อาวาเส วสฺสํ วเสยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อภิกฺขุโก นาม อาวาโส น
สกฺกา โหติ โอวาทาย วา สํวาสาย วา คนฺตุํ วสฺสํ วสิสฺสามีติ
เสนาสนํ ปญฺญาเปติ ปานียํ ปริโภชนียํ อุปฏฺฐเปติ ปริเวณํ
สมฺมชฺชติ อาปตฺติ ทุกฺกฏสฺส สห อรุณุคฺคมนา อาปตฺติ
ปาจิตฺติยสฺส
อนาปตฺติ วสฺสุปคตา ภิกฺขู ปกฺกนฺตา วา โหนฺติ
วิพฺภนฺตา วา กาลกตา วา ปกฺขสงฺกนฺตา วา อาปทาสุ
อุมฺมตฺติกาย อาทิกมฺมิกายาติ



อารามวคฺคสฺส สตฺตมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน สมฺพหุลา
ภิกฺขุนิโย คามกาวาเส วสฺสํ วุตฺถา สาวตฺถึ อคมํสุ ภิกฺขุนิโย
ตา ภิกฺขุนิโย เอตทโวจุํ กตฺถยฺยาโย วสฺสํ วุตฺถา กจฺจิ ภิกฺขุ
สงฺโฆ ปวาริโตติ น มยํ อยฺเย ภิกฺขุสงฺฆํ ปวาเรมาติ ยา
ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนิโย วสฺสํ วุตฺถา ภิกฺขุสงฺฆํ
นปฺปวาเรสฺสนฺตีติ เป สจฺจํ กิร ภิกฺขเว ภิกฺขุนิโย วสฺสํ วุตฺถา
ภิกฺขุสงฺฆํ นปฺปวาเรนฺตีติ สจฺจํ ภควาติ วิครหิ พุทฺโธ
ภควา กถํ หิ นาม ภิกฺขเว ภิกฺขุนิโย วสฺสํ วุตฺถา ภิกฺขุสงฺฆํ
นปฺปวาเรสฺสนฺติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน
ภิกฺขุนี วสฺสํ วุตฺถา อุภโตสงฺเฆ ตีหิ ฐาเนหิ นปฺปวาเรยฺย ทิฏฺเฐน
วา สุเตน วา ปริสงฺกาย วา ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ วสฺสํ วุตฺถา นาม ปุริมํ
วา เตมาสํ ปจฺฉิมํ วา เตมาสํ วุตฺถา อุภโตสงฺเฆ ตีหิ ฐาเนหิ
นปฺปวาเรสฺสามิ ทิฏฺเฐน วา สุเตน วา ปริสงฺกาย วาติ ธุรํ


นิกฺขิตฺตมตฺเต อาปตฺติ ปาจิตฺติยสฺส
อนาปตฺติ สติ อนฺตราเย ปริเยสิตฺวา น ลภติ
คิลานาย อาปทาสุ อุมฺมตฺติกาย อาทิกมฺมิกายาติ

อารามวคฺคสฺส อฏฺฐมสิกฺขาปทํ
เตน สมเยน พุทฺโธ ภควา สกฺเกสุ วิหรติ กปิลวตฺถุสฺมึ
นิโคฺรธาราเม เตน โข ปน สมเยน ฉพฺพคฺคิยา ภิกฺขู ภิกฺขุนูปสฺสยํ
อุปสงฺกมิตฺวา ฉพฺพคฺคิยา ภิกฺขุนิโย โอวทนฺติ ภิกฺขุนิโย
ฉพฺพคฺคิยา ภิกฺขุนิโย เอตทโวจุํ เอถยฺเย โอวาทํ คมิสฺสามาติ
ยํปิ มยํ อยฺเย คจฺเฉยฺยาม โอวาทสฺส การณา อยฺยา ฉพฺพคฺคิยา
อิเธว อาคนฺตฺวา อเมฺห โอวทนฺตีติ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ
นาม ฉพฺพคฺคิยา ภิกฺขุนิโย โอวาทํ น คจฺฉิสฺสนฺตีติ เป สจฺจํ
กิร ภิกฺขเว ฉพฺพคฺคิยา ภิกฺขุนิโย โอวาทํ น คจฺฉนฺตีติ สจฺจํ
ภควาติ วิครหิ พุทฺโธ ภควา กถํ หิ นาม ภิกฺขเว
ฉพฺพคฺคิยา ภิกฺขุนิโย โอวาทํ น คจฺฉิสฺสนฺติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย อิมํ
สิกฺขาปทํ อุทฺทิสนฺตุ ยา ปน ภิกฺขุนี โอวาทาย วา สํวาสาย
วา น คจฺเฉยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ



อิมสฺมึ อตฺเถ อธิปฺเปตา ภิกฺขุนีติ โอวาโท นาม อฏฺฐ
ครุธมฺมา สํวาโส นาม เอกกมฺมํ เอกุทฺเทโส สมสิกฺขาตา
โอวาทาย วา สํวาสาย วา น คจฺฉิสฺสามีติ ธุรํ นิกฺขิตฺตมตฺเต
อาปตฺติ ปาจิตฺติยสฺส
อนาปตฺติ สติ อนฺตราเย ปริเยสิตฺวา ทุติยิกํ ภิกฺขุนึ
น ลภติ คิลานาย อาปทาสุ อุมฺมตฺติกาย อาทิกมฺมิกายาติ

อารามวคฺคสฺส นวมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
อุโปสถํปิ น ปุจฺฉนฺติ โอวาทํปิ น ยาจนฺติ ภิกฺขู อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนิโย อุโปสถํปิ น ปุจฺฉิสฺสนฺติ
โอวาทํปิ น ยาจิสฺสนฺตีติ เป สจฺจํ กิร ภิกฺขเว ภิกฺขุนิโย
อุโปสถํปิ น ปุจฺฉนฺติ โอวาทํปิ น ยาจนฺตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ภิกฺขุนิโย อุโปสถํปิ
น ปุจฺฉิสฺสนฺติ โอวาทํปิ น ยาจิสฺสนฺติ เนตํ ภิกฺขเว อปฺปสนฺนานํ
วา ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ อนฺวฑฺฒมาสํ ปน ภิกฺขุนิยา ภิกฺขุสงฺฆโต เทฺว ธมฺมา



ปจฺจาสึสิตพฺพา อุโปสถปุจฺฉกญฺจ โอวาทุปสงฺกมนญฺจ ตํ
อติกฺกาเมนฺติยา ปาจิตฺติยนฺติ
อนฺวฑฺฒมาสนฺติ อนุโปสถิกํ อุโปสโถ นาม เทฺว
อุโปสถา จาตุทฺทสิโก จ ปณฺณรสิโก จ โอวาโท นาม
อฏฺฐ ครุธมฺมา อุโปสถํปิ น ปุจฺฉิสฺสามิ โอวาทํปิ น
ยาจิสฺสามีติ ธุรํ นิกฺขิตฺตมตฺเต อาปตฺติ ปาจิตฺติยสฺส
อนาปตฺติ สติ อนฺตราเย ปริเยสิตฺวา ทุติยิกํ ภิกฺขุนึ
น ลภติ คิลานาย อาปทาสุ อุมฺมตฺติกาย อาทิกมฺมิกายาติ

อารามวคฺคสฺส ทสมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตรา
ภิกฺขุนี ปสาเข ชาตํ คณฺฑํ ปุริเสน สทฺธึ เอเกเนกา เภทาเปสิ
อถโข โส ปุริโส ตํ ภิกฺขุนึ ทูเสตุํ อุปกฺกมิ สา ภิกฺขุนี
วิสฺสรมกาสิ ภิกฺขุนิโย อุปธาวิตฺวา ตํ ภิกฺขุนึ เอตทโวจุํ กิสฺส
ตฺวํ อยฺเย วิสฺสรมกาสีติ อถโข สา ภิกฺขุนี ภิกฺขุนีนํ เอตมตฺถํ
อาโรเจสิ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนี ปสาเข ชาตํ คณฺฑํ
ปุริเสน สทฺธึ เอเกเนกา เภทาเปสฺสตีติ เป สจฺจํ กิร ภิกฺขเว
ภิกฺขุนิโย ปสาเข ชาตํ คณฺฑํ ปุริเสน สทฺธึ เอเกเนกา


เภทาเปตีติ สจฺจํ ภควาติ วิครหิ พุทฺโธ ภควา กถํ หิ นาม
ภิกฺขเว ภิกฺขุนี ปสาเข ชาตํ คณฺฑํ ปุริเสน สทฺธึ เอเกเนกา
เภทาเปสฺสติ เนตํ ภิกฺขเว อปฺปสนฺนานํ วา ปสาทาย เป เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
ปสาเข ชาตํ คณฺฑํ วา รุหิตํ วา อนปโลเกตฺวา สงฺฆํ วา คณํ
วา ปุริเสน สทฺธึ เอเกเนกา เภทาเปยฺย วา ผาลาเปยฺย วา
โธวาเปยฺย วา อาลิมฺปาเปยฺย วา พนฺธาเปยฺย วา โมจาเปยฺย วา
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ปสาขํ นาม อโธนาภิ
อุพฺภชานุมณฺฑลํ ชาตนฺติ ตตฺถ ชาตํ คณฺโฑ นาม โย
โกจิ คณฺโฑ รุหิตํ นาม ยงฺกิญฺจิ วณํ อนปโลเกตฺวาติ
อนาปุจฺฉา สงฺโฆ นาม ภิกฺขุนีสงฺโฆ วุจฺจติ คโณ นาม
สมฺพหุลา ภิกฺขุนิโย วุจฺจนฺติ ปุริโส นาม มนุสฺสปุริโส น
ยกฺโข น เปโต น ติรจฺฉานคโต วิญฺญู ปฏิพโล ทูเสตุํ
สทฺธินฺติ เอกโต เอเกเนกาติ ปุริโส เจว โหติ ภิกฺขุนี จ
ภินฺทาติ อาณาเปติ อาปตฺติ ทุกฺกฏสฺส ภินฺเน อาปตฺติ
ปาจิตฺติยสฺส ผาเลหีติ อาณาเปติ อาปตฺติ ทุกฺกฏสฺส ผาลิเต



อาปตฺติ ปาจิตฺติยสฺส โธวาติ อาณาเปติ อาปตฺติ ทุกฺกฏสฺส โธเต
อาปตฺติ ปาจิตฺติยสฺส อาลิมฺปาติ อาณาเปติ อาปตฺติ ทุกฺกฏสฺส
อาลิตฺเต อาปตฺติ ปาจิตฺติยสฺส พนฺธาติ อาณาเปติ อาปตฺติ
ทุกฺกฏสฺส พทฺเธ อาปตฺติ ปาจิตฺติยสฺส โมเจหีติ อาณาเปติ
อาปตฺติ ทุกฺกฏสฺส มุตฺเต อาปตฺติ ปาจิตฺติยสฺส
อนาปตฺติ อปโลเกตฺวา เภทาเปติ วา ผาลาเปติ วา
โธวาเปติ วา อาลิมฺปาเปติ วา พนฺธาเปติ วา โมจาเปติ วา
ยา กาจิ วิญฺญู ทุติยา โหติ อุมฺมตฺติกาย อาทิกมฺมิกายาติ
อารามวคฺโค ฉฏฺโฐ

คพฺภินีวคฺคสฺส ปฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
คพฺภินึ วุฏฺฐาเปนฺติ สา ปิณฺฑาย จรติ มนุสฺสา เอวมาหํสุ
เทถยฺยาย ภิกฺขํ ครุคพฺภา อยฺยาติ มนุสฺสา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนิโย คพฺภินึ วุฏฺฐาเปสฺสนฺติตี
อสฺโสสุํ โข ภิกฺขุนิโย เตสํ มนุสฺสานํ อุชฺฌายนฺตานํ ขียนฺตานํ
วิปาเจนฺตานํ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย คพฺภินึ




วุฏฺฐาเปสฺสนฺตีติ เป สจฺจํ กิร ภิกฺขเว ภิกฺขุนิโย คพฺภินึ
วุฏฺฐาเปนฺตีติ สจฺจํ ภควาติ วิครหิ พุทฺโธ ภควา กถํ
หิ นาม ภิกฺขเว ภิกฺขุนิโย คพฺภินึ วุฏฺฐาเปสฺสนฺติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี คพฺภินึ วุฏฺฐาเปยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ คพฺภินี นาม อาปนฺนสตฺตา
วุจฺจติ วุฏฺฐาเปยฺยาติ อุปสมฺปาเทยฺย วุฏฺฐาเปสฺสามีติ คณํ
วา อาจรินึ วา ปตฺตํ วา จีวรํ วา ปริเยสติ สีมํ วา
สมฺมนฺนติ อาปตฺติ ทุกฺกฏสฺส ญตฺติยา ทุกฺกฏํ ทฺวีหิ
กมฺมวาจาหิ ทุกฺกฏา กมฺมวาจาปริโยสาเน อุปชฺฌายาย อาปตฺติ
ปาจิตฺติยสฺส คณสฺส จ อาจรินิยา จ อาปตฺติ ทุกฺกฏสฺส
คพฺภินิยา คพฺภินีสญฺญา วุฏฺฐาเปติ อาปตฺติ
ปาจิตฺติยสฺส คพฺภินิยา เวมติกา วุฏฺฐาเปติ อาปตฺติ ทุกฺกฏสฺส
คพฺภินิยา อคพฺภินีสญฺญา วุฏฺฐาเปติ อนาปตฺติ อคพฺภินิยา
คพฺภินีสญฺญา อาปตฺติ ทุกฺกฏสฺส อคพฺภินิยา เวมติกา
อาปตฺติ ทุกฺกฏสฺส อคพฺภินิยา อคพฺภินีสญฺญา อนาปตฺติ
อนาปตฺติ คพฺภินึ อคพฺภินีสญฺญา วุฏฺฐาเปติ อคพฺภินึ
อคพฺภินีสญฺญา วุฏฺฐาเปติ อุมฺมตฺติกาย อาทิกมฺมิกายาติ



คพฺภินีวคฺคสฺส ทุติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย ปายนฺตึ
วุฏฺฐาเปนฺติ สา ปิณฺฑาย จรติ มนุสฺสา เอวมาหํสุ เทถยฺยาย
ภิกฺขํ สทุติยา อยฺยาติ มนุสฺสา อุชฺฌายนฺติ ขียนฺติ วิปาเจนฺติ
กถํ หิ นาม ภิกฺขุนิโย ปายนฺตึ วุฏฺฐาเปสฺสนฺตีติ อสฺโสสุํ โข
ภิกฺขุนิโย เตสํ มนุสฺสานํ อุชฺฌายนฺตานํ ขียนฺตานํ วิปาเจนฺตานํ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม ภิกฺขุนิโย ปายนฺตึ วุฏฺฐาเปสฺสนฺตีติ เป สจฺจํ กิร
ภิกฺขเว ภิกฺขุนิโย ปายนฺตึ วุฏฺฐาเปนฺตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ภิกฺขุนิโย ปายนฺตึ วุฏฺฐาเปสฺสนฺติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี ปายนฺตึ
วุฏฺฐาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ปายนฺตี นาม มาตา วา โหติ
ธาตี วา วุฏฺฐาเปยฺยาติ อุปสมฺปาเทยฺย วุฏฺฐาเปสฺสามีติ คณํ
วา อาจรินึ วา ปตฺตํ วา จีวรํ ปริเยสติ สีมํ วา สมฺมนฺนติ
อาปตฺติ ทุกฺกฏสฺส ญตฺติยา ทุกฺกฏํ ทฺวีหิ กมฺมวาจาหิ ทุกฺกฏา



กมฺมวาจาปริโยสาเน อุปชฺฌายาย อาปตฺติ ปาจิตฺติยสฺส คณสฺส
จ อาจรินิยา จ อาปตฺติ ทุกฺกฏสฺส
ปายนฺติยา ปายนฺตีสญฺญา วุฏฺฐาเปติ อาปตฺติ
ปาจิตฺติยสฺส ปายนฺติยา เวมติกา วุฏฺฐาเปติ อาปตฺติ ทุกฺกฏสฺส
ปายนฺติยา อปายนฺตีสญฺญา วุฏฺฐาเปติ อนาปตฺติ อปายนฺติยา
ปายนฺตีสญฺญา อาปตฺติ ทุกฺกฏสฺส อปายนฺติยา เวมติกา
อาปตฺติ ทุกฺกฏสฺส อปายนฺติยา อปายนฺตีสญฺญา อนาปตฺติ
อนาปตฺติ ปายนฺตึ อปายนฺตีสญฺญา วุฏฺฐาเปติ อปายนฺตึ
อปายนฺตีสญฺญา วุฏฺฐาเปติ อุมฺมตฺติกาย อาทิกมฺมิกายาติ

คพฺภินีวคฺคสฺส ตติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
เทฺว วสฺสานิ ฉสุ ธมฺเมสุ อสิกฺขิตสิกฺขํ สิกฺขมานํ วุฏฺฐาเปนฺติ
ตา พาลา โหนฺติ อพฺยตฺตา น ชานนฺติ กปฺปิยํ วา อกปฺปิยํ
วา ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนิโย เทฺว วสฺสานิ ฉสุ
ธมฺเมสุ อสิกฺขิตสิกฺขํ สิกฺขมานํ วุฏฺฐาเปสฺสนฺตีติ เป สจฺจํ
กิร ภิกฺขเว ภิกฺขุนิโย เทฺว วสฺสานิ ฉสุ ธมฺเมสุ อสิกฺขิตสิกฺขํ
สิกฺขมานํ วุฏฺฐาเปนฺตีติ สจฺจํ ภควาติ วิครหิ พุทฺโธ ภควา


กถํ หิ นาม ภิกฺขเว ภิกฺขุนิโย เทฺว วสฺสานิ ฉสุ ธมฺเมสุ
อสิกฺขิตสิกฺขํ สิกฺขมานํ วุฏฺฐาเปสฺสนฺติ เนตํ ภิกฺขเว อปฺปสนฺนานํ
วา ปสาทาย เป วิครหิตฺวา ธมฺมึ กถํ กตฺวา ภิกฺขู
อามนฺเตสิ อนุชานามิ ภิกฺขเว สิกฺขมานาย เทฺว วสฺสานิ ฉสุ
ธมฺเมสุ สิกฺขาสมฺมตึ ทาตุํ เอวญฺจ ปน ภิกฺขเว ทาตพฺพา
ตาย สิกฺขมานาย สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา
ภิกฺขุนีนํ ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา
เอวมสฺส วจนีโย อหํ อยฺเย อิตฺถนฺนามา อิตฺถนฺนามาย อยฺยาย
สิกฺขมานา สงฺฆํ เทฺว วสฺสานิ ฉสุ ธมฺเมสุ สิกฺขาสมฺมตึ
ยาจามีติ ทุติยมฺปิ ยาจิตพฺพา ตติยมฺปิ ยาจิตพฺพา พฺยตฺตาย
ภิกฺขุนิยา ปฏิพลาย สงฺโฆ ญาเปตพฺโพ สุณาตุ เม อยฺเย
สงฺโฆ อยํ อิตฺถนฺนามา อิตฺถนฺนามาย อยฺยาย สิกฺขมานา สงฺฆํ
เทฺว วสฺสานิ ฉสุ ธมฺเมสุ สิกฺขาสมฺมตึ ยาจติ ยทิ สงฺฆสฺส
ปตฺตกลฺลํ สงฺโฆ อิตฺถนฺนามาย สิกฺขมานาย เทฺว วสฺสานิ ฉสุ
ธมฺเมสุ สิกฺขาสมฺมตึ ทเทยฺย เอสา ญตฺติ สุณาตุ เม
อยฺเย สงฺโฆ อยํ อิตฺถนฺนามา อิตฺถนฺนามาย อยฺยาย สิกฺขมานา
สงฺฆํ เทฺว วสฺสานิ ฉสุ ธมฺเมสุ สิกฺขาสมฺมตึ ยาจติ สงฺโฆ
อิตฺถนฺนามาย สิกฺขมานาย เทฺว วสฺสานิ ฉสุ ธมฺเมสุ สิกฺขาสมฺมตึ
เทติ ยสฺสา อยฺยาย ขมติ อิตฺถนฺนามาย สิกฺขมานาย เทฺว
วสฺสานิ ฉสุ ธมฺเมสุ สิกฺขาสมฺมติยา ทานํ สา ตุณฺหสฺส



ยสฺสา นกฺขมติ สา ภาเสยฺย ทินฺนา สงฺเฆน อิตฺถนฺนามาย
สิกฺขมานาย เทฺว วสฺสานิ ฉสุ ธมฺเมสุ สิกฺขาสมฺมติ ขมติ
สงฺฆสฺส ตสฺมา ตุณฺหี เอวเมตํ ธารยามีติ สา สิกฺขมานา
เอวํ วเทหีติ วตฺตพฺพา ปาณาติปาตา เวรมณึ เทฺว วสฺสานิ
อวีติกฺกมสมาทานํ สมาทิยามิ อทินฺนาทานา เวรมณึ เทฺว วสฺสานิ
อวีติกฺกมสมาทานํ สมาทิยามิ อพฺรหฺมจริยา เวรมณึ เทฺว วสฺสานิ
อวีติกฺกมสมาทานํ สมาทิยามิ มุสาวาทา เวรมณึ เทฺว วสฺสานิ
อวีติกฺกมสมาทานํ สมาทิยามิ สุราเมรยมชฺชปมาทฏฺฐานา เวรมณึ
เทฺว วสฺสานิ อวีติกฺกมสมาทานํ สมาทิยามิ วิกาลโภชนา เวรมณึ
เทฺว วสฺสานิ อวีติกฺกมสมาทานํ สมาทิยามีติ อถโข ภควา ตา
ภิกฺขุนิโย อเนกปริยาเยน วิครหิตฺวา ทุพฺภรตาย เป เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน
ภิกฺขุนี เทฺว วสฺสานิ ฉสุ ธมฺเมสุ อสิกฺขิตสิกฺขํ สิกฺขมานํ
วุฏฺฐาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ เทฺว วสฺสานีติ เทฺว สํวจฺฉรานิ
อสิกฺขิตสิกฺขา นาม สิกฺขา วา น ทินฺนา โหติ ทินฺนา วา
สิกฺขา กุปิตา วุฏฺฐาเปยฺยาติ อุปสมฺปาเทยฺย วุฏฺฐาเปสฺสามีติ
คณํ วา อาจรินึ วา ปตฺตํ วา จีวรํ วา ปริเยสติ สีมํ
วา สมฺมนฺนติ อาปตฺติ ทุกฺกฏสฺส ญตฺติยา ทุกฺกฏํ ทฺวีหิ



กมฺมวาจาหิ ทุกฺกฏา กมฺมวาจาปริโยสาเน อุปชฺฌายาย อาปตฺติ
ปาจิตฺติยสฺส คณสฺส จ อาจรินิยา จ อาปตฺติ ทุกฺกฏสฺส
ธมฺมกมฺเม ธมฺมกมฺมสญฺญา วุฏฺฐาเปติ อาปตฺติ
ปาจิตฺติยสฺส ธมฺมกมฺเม เวมติกา วุฏฺฐาเปติ อาปตฺติ
ปาจิตฺติยสฺส ธมฺมกมฺเม อธมฺมกมฺมสญฺญา วุฏฺฐาเปติ อาปตฺติ
ปาจิตฺติยสฺส อธมฺมกมฺเม ธมฺมกมฺมสญฺญา อาปตฺติ ทุกฺกฏสฺส
อธมฺมกมฺเม เวมติกา อาปตฺติ ทุกฺกฏสฺส อธมฺมกมฺเม
อธมฺมกมฺมสญฺญา อาปตฺติ ทุกฺกฏสฺส
อนาปตฺติ เทฺว วสฺสานิ ฉสุ ธมฺเมสุ สิกฺขิตสิกฺขํ สิกฺขมานํ
วุฏฺฐาเปติ อุมฺมตฺติกาย อาทิกมฺมิกายาติ

คพฺภินีวคฺคสฺส จตุตฺถสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย เทฺว
วสฺสานิ ฉสุ ธมฺเมสุ สิกฺขิตสิกฺขํ สิกฺขมานํ สงฺเฆน อสมฺมตํ
วุฏฺฐาเปนฺติ ภิกฺขุนิโย เอวมาหํสุ เอถ สิกฺขมานา อิมํ
ชานาถ อิมํ เทถ อิมํ อาหรถ อิมินา อตฺโถ อิมํ กปฺปิยํ
กโรถาติ ตา เอวมาหํสุ น มยํ อยฺเย สิกฺขมานา ภิกฺขุนิโย
มยนฺติ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนิโย เทฺว วสฺสานิ ฉสุ


ธมฺเมสุ สิกฺขิตสิกฺขํ สิกฺขมานํ สงฺเฆน อสมฺมตํ วุฏฺฐาเปสฺสนฺตีติ
เป สจฺจํ กิร ภิกฺขเว ภิกฺขุนิโย เทฺว วสฺสานิ ฉสุ ธมฺเมสุ
สิกฺขิตสิกฺขํ สิกฺขมานํ สงฺเฆน อสมฺมตํ วุฏฺฐาเปนฺตีติ สจฺจํ
ภควาติ วิครหิ พุทฺโธ ภควา กถํ หิ นาม ภิกฺขเว ภิกฺขุนิโย
เทฺว วสฺสานิ ฉสุ ธมฺเมสุ สิกฺขิตสิกฺขํ สิกฺขมานํ สงฺเฆน อสมฺมตํ
วุฏฺฐาเปสฺสนฺติ เนตํ ภิกฺขเว อปฺปสนฺนานํ วา ปสาทาย เป
วิครหิตฺวา ธมฺมึ กถํ กตฺวา ภิกฺขู อามนฺเตสิ อนุชานามิ ภิกฺขเว
เทฺว วสฺสานิ ฉสุ ธมฺเมสุ สิกฺขิตสิกฺขาย สิกฺขมานาย วุฏฺฐานสมฺมตึ
ทาตุํ เอวญฺจ ปน ภิกฺขเว ทาตพฺพา ตาย เทฺว
วสฺสานิ ฉสุ ธมฺเมสุ สิกฺขิตสิกฺขาย สิกฺขมานาย สงฺฆํ อุปสงฺกมิตฺวา
เอกํสํ อุตฺตราสงฺคํ กริตฺวา ภิกฺขุนีนํ ปาเท วนฺทิตฺวา อุกฺกุฏิกํ
นิสีทิตฺวา อญฺชลึ ปคฺคเหตฺวา เอวมสฺส วจนีโย อหํ อยฺเย
อิตฺถนฺนามา อิตฺถนฺนามาย อยฺยาย เทฺว วสฺสานิ ฉสุ ธมฺเมสุ
สิกฺขิตสิกฺขา สิกฺขมานา สงฺฆํ วุฏฺฐานสมฺมตึ ยาจามีติ ทุติยมฺปิ
ยาจิตพฺพา ตติยมฺปิ ยาจิตพฺพา พฺยตฺตาย ภิกฺขุนิยา ปฏิพลาย
สงฺโฆ ญาเปตพฺโพ สุณาตุ เม อยฺเย สงฺโฆ อยํ อิตฺถนฺนามา
อิตฺถนฺนามาย อยฺยาย เทฺว วสฺสานิ ฉสุ ธมฺเมสุ สิกฺขิตสิกฺขา
สิกฺขมานา สงฺฆํ วุฏฺฐานสมฺมตึ ยาจติ ยทิ สงฺฆสฺส ปตฺตกลฺลํ
สงฺโฆ อิตฺถนฺนามาย เทฺว วสฺสานิ ฉสุ ธมฺเมสุ สิกฺขิตสิกฺขาย
สิกฺขมานาย วุฏฺฐานสมฺมตึ ทเทยฺย เอสา ญตฺติ สุณาตุ


เม อยฺเย สงฺโฆ อยํ อิตฺถนฺนามา อิตฺถนฺนามาย อยฺยาย เทฺว
วสฺสานิ ฉสุ ธมฺเมสุ สิกฺขิตสิกฺขา สิกฺขมานา สงฺฆํ วุฏฺฐานสมฺมตึ
ยาจติ สงฺโฆ อิตฺถนฺนามาย เทฺว วสฺสานิ ฉสุ ธมฺเมสุ สิกฺขิตสิกฺขาย
สิกฺขมานาย วุฏฺฐานสมฺมตึ เทติ ยสฺสา อยฺยาย ขมติ
อิตฺถนฺนามาย เทฺว วสฺสานิ ฉสุ ธมฺเมสุ สิกฺขิตสิกฺขาย สิกฺขมานาย
วุฏฺฐานสมฺมติยา ทานํ สา ตุณฺหสฺส ยสฺสา นกฺขมติ สา
ภาเสยฺย ทินฺนา สงฺเฆน อิตฺถนฺนามาย เทฺว วสฺสานิ ฉสุ ธมฺเมสุ
สิกฺขิตสิกฺขาย สิกฺขมานาย วุฏฺฐานสมฺมติ ขมติ สงฺฆสฺส ตสฺมา
ตุณฺหี เอวเมตํ ธารยามีติ อถโข ภควา ตา ภิกฺขุนิโย
อเนกปริยาเยน วิครหิตฺวา ทุพฺภรตาย เป เอวญฺจ ปน ภิกฺขเว
ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี เทฺว วสฺสานิ
ฉสุ ธมฺเมสุ สิกฺขิตสิกฺขํ สิกฺขมานํ สงฺเฆน อสมฺมตํ วุฏฺฐาเปยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ เทฺว วสฺสานีติ เทฺว สํวจฺฉรานิ
สิกฺขิตสิกฺขา นาม ฉสุ ธมฺเมสุ สิกฺขิตสิกฺขา อสมฺมตา นาม
ญตฺติทุติเยน กมฺเมน วุฏฺฐานสมฺมติ น ทินฺนา โหติ วุฏฺฐาเปยฺยาติ
อุปสมฺปาเทยฺย วุฏฺฐาเปสฺสามีติ คณํ วา อาจรินึ วา ปตฺตํ วา
จีวรํ วา ปริเยสติ สีมํ วา สมฺมนฺนติ อาปตฺติ ทุกฺกฏสฺส
ญตฺติยา ทุกฺกฏํ ทฺวีหิ กมฺมวาจาหิ ทุกฺกฏา กมฺมวาจาปริโยสาเน


อุปชฺฌายาย อาปตฺติ ปาจิตฺติยสฺส คณสฺส จ อาจรินิยา จ
อาปตฺติ ทุกฺกฏสฺส
ธมฺมกมฺเม ธมฺมกมฺมสญฺญา วุฏฺฐาเปติ อาปตฺติ
ปาจิตฺติยสฺส ธมฺมกมฺเม เวมติกา วุฏฺฐาเปติ อาปตฺติ
ปาจิตฺติยสฺส ธมฺมกมฺเม อธมฺมกมฺมสญฺญา วุฏฺฐาเปติ อาปตฺติ
ปาจิตฺติยสฺส อธมฺมกมฺเม ธมฺมกมฺมสญฺญา อาปตฺติ ทุกฺกฏสฺส
อธมฺมกมฺเม เวมติกา อาปตฺติ ทุกฺกฏสฺส อธมฺมกมฺเม
อธมฺมกมฺมสญฺญา อาปตฺติ ทุกฺกฏสฺส
อนาปตฺติ เทฺว วสฺสานิ ฉสุ ธมฺเมสุ สิกฺขิตสิกฺขํ สิกฺขมานํ
สงฺเฆน สมฺมตํ วุฏฺฐาเปติ อุมฺมตฺติกาย อาทิกมฺมิกายาติ

คพฺภินีวคฺคสฺส ปญฺจมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
อูนทฺวาทสวสฺสํ คิหิคตํ วุฏฺฐาเปนฺติ ตา อกฺขมา โหนฺติ สีตสฺส
อุณฺหสฺส ชิฆจฺฉาย ปิปาสาย ฑํสมกสวาตาตปสิรึสปสมฺผสฺสานํ
ทุรุตฺตานํ ทุราคตานํ วจนปถานํ อุปฺปนฺนานํ สารีริกานํ เวทนานํ
ทุกฺขานํ ติพฺพานํ ขรานํ กฏุกานํ อสาตานํ อมนาปานํ ปาณหรานํ
อนธิวาสกชาติกา โหนฺติ ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย


อูนทฺวาทสวสฺสํ คิหิคตํ วุฏฺฐาเปสฺสนฺตีติ เป สจฺจํ กิร ภิกฺขเว
ภิกฺขุนิโย อูนทฺวาทสวสฺสํ คิหิคตํ วุฏฺฐาเปนฺตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ภิกฺขุนิโย อูนทฺวาทสวสฺสํ
คิหิคตํ วุฏฺฐาเปสฺสนฺติ อูนทฺวาทสวสฺสา หิ ภิกฺขเว
คิหิคตา อกฺขมา โหติ สีตสฺส อุณฺหสฺส ชิฆจฺฉาย ปิปาสาย
ฑํสมกสวาตาตปสิรึสปสมฺผสฺสานํ ทุรุตฺตานํ ทุราคตานํ วจนปถานํ
อุปฺปนฺนานํ สารีริกานํ เวทนานํ ทุกฺขานํ ติพฺพานํ ขรานํ กฏุกานํ
อสาตานํ อมนาปานํ ปาณหรานํ อนธิวาสกชาติกา โหติ ทฺวาทสวสฺสา
จ โข ภิกฺขเว คิหิคตา ขมา โหติ สีตสฺส อุณฺหสฺส ชิฆจฺฉาย
ปิปาสาย ฑํสมกสวาตาตปสิรึสปสมฺผสฺสานํ ทุรุตฺตานํ ทุราคตานํ
วจนปถานํ อุปฺปนฺนานํ สารีริกานํ เวทนานํ ทุกฺขานํ ติพฺพานํ ขรานํ
กฏุกานํ อสาตานํ อมนาปานํ ปาณหรานํ อธิวาสกชาติกา โหติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
อูนทฺวาทสวสฺสํ คิหิคตํ วุฏฺฐาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อูนทฺวาทสวสฺสา นาม
อปฺปตฺตทฺวาทสวสฺสา คิหิคตา นาม ปุริสนฺตรคตา วุจฺจติ
วุฏฺฐาเปยฺยาติ อุปสมฺปาเทยฺย วุฏฺฐาเปสฺสามีติ คณํ วา อาจรินึ



วา ปตฺตํ วา จีวรํ วา ปริเยสติ สีมํ วา สมฺมนฺนติ อาปตฺติ
ทุกฺกฏสฺส ญตฺติยา ทุกฺกฏํ ทฺวีหิ กมฺมวาจาหิ ทุกฺกฏา
กมฺมวาจาปริโยสาเน อุปชฺฌายาย อาปตฺติ ปาจิตฺติยสฺส คณสฺส จ
อาจรินิยา จ อาปตฺติ ทุกฺกฏสฺส
อูนทฺวาทสวสฺสาย อูนทฺวาทสวสฺสสญฺญา วุฏฺฐาเปติช
อาปตฺติ ปาจิตฺติยสฺส อูนทฺวาทสวสฺสาย เวมติกา วุฏฺฐาเปติ
อาปตฺติ ทุกฺกฏสฺส อูนทฺวาทสวสฺสาย ปริปุณฺณสญฺญา วุฏฺฐาเปติ
อนาปตฺติ ปริปุณฺณทฺวาทสวสฺสาย อูนทฺวาทสวสฺสสญฺญา
อาปตฺติ ทุกฺกฏสฺส ปริปุณฺณทฺวาทสวสฺสาย เวมติกา อาปตฺติ
ทุกฺกฏสฺส ปริปุณฺณทฺวาทสวสฺสาย ปริปุณฺณสญฺญา อนาปตฺติ
อนาปตฺติ อูนทฺวาทสวสฺสํ ปริปุณฺณสญฺญา
วุฏฺฐาเปติ ปริปุณฺณทฺวาทสวสฺสํ ปริปุณฺณสญฺญา วุฏฺฐาเปติ
อุมฺมตฺติกาย อาทิกมฺมิกายาติ

คพฺภินีวคฺคสฺส ฉฏฺฐสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
ปริปุณฺณทฺวาทสวสฺสํ คิหิคตํ เทฺว วสฺสานิ ฉสุ ธมฺเมสุ อสิกฺขิตสิกฺขํ
วุฏฺฐาเปนฺติ ตา พาลา โหนฺติ อพฺยตฺตา น ชานนฺติ กปฺปิยํ
วา อกปฺปิยํ วา ยา ตา ภิกฺขุนิโย อปฺปิจฺฉา เป ตา


อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย ปริปุณฺณทฺวาทสวสฺสํ
คิหิคตํ เทฺว วสฺสานิ ฉสุ ธมฺเมสุ อสิกฺขิตสิกฺขํ
วุฏฺฐาเปสฺสนฺตีติ เป สจฺจํ กิร ภิกฺขเว ภิกฺขุนิโย ปริปุถณฺณทฺวาทสวสฺสํ
คิหิคตํ เทฺว วสฺสานิ ฉสุ ธมฺเมสุ อสิกฺขิตสิกฺขํ
วุฏฺฐาเปนฺตีติ สจฺจํ ภควาติ วิครหิ พุทฺโธ ภควา กถํ หิ นาม
ภิกฺขเว ภิกฺขุนิโย ปริปุณฺณทฺวาทสวสฺสํ คิหิคตํ เทฺว วสฺสานิ ฉสุ
ธมฺเมสุ อสิกฺขิตสิกฺขํ วุฏฺฐาเปนฺติ เนตํ ภิกฺขเว อปฺปสนฺนานํ
วา ปสาทาย เป วิครหิตฺวา ธมฺมึ กถํ กตฺวา ภิกฺขู อามนฺเตสิ
อนุชานามิ ภิกฺขเว ปริปุณฺณทฺวาทสวสฺสาย คิหิคตาย เทฺว วสฺสานิ
ฉสุ ธมฺเมสุ สิกฺขาสมฺมตึ ทาตุํ เอวญฺจ ปน ภิกฺขเว ทาตพฺพา
ตาย ปริปุณฺณทฺวาทสวสฺสาย คิหิคตาย สงฺฆํ อุปสงฺกมิตฺวา เอกํสํ
อุตฺตราสงฺคํ กริตฺวา ภิกฺขุนีนํ ปาเท วนฺทิตฺวา อุกฺกุฏิกํ นิสีทิตฺวา
อญฺชลึ ปคฺคเหตฺวา เอวมสฺส วจนีโย อหํ อยฺเย อิตฺถนฺนามา
อิตฺถนฺนามาย อยฺยาย ปริปุณฺณทฺวาทสวสฺสา คิหิคตา สงฺฆํ เทฺว
วสฺสานิ ฉสุ ธมฺเมสุ สิกฺขาสมฺมตึ ยาจามีติ ทุติยมฺปิ ยาจิตพฺพา
ตติยมฺปิ ยาจิตพฺพา พฺยตฺตาย ภิกฺขุนิยา ปฏิพลาย สงฺโฆ
ญาเปตพฺโพ สุณาตุ เม อยฺเย สงฺโฆ อยํ อิตฺถนฺนามา อิตฺถนฺนามาย
อยฺยาย ปริปุณฺณทฺวาทสวสฺสา คิหิคตา สงฺฆํ เทฺว วสฺสานิ
ฉสุ ธมฺเมสุ สิกฺขาสมฺมตึ ยาจติ ยทิ สงฺฆสฺส ปตฺตกลฺลํ สงฺโฆ
อิตฺถนฺนามาย ปริปุณฺณทฺวาทสวสฺสาย คิหิคตาย เทฺว วสฺสานิ ฉสุ



ธมฺเมสุ สิกฺขาสมฺมตึ ทเทยฺย เอสา ญตฺติ สุณาตุ เม อยฺเย
สงฺโฆ อยํ อิตฺถนฺนามา อิตฺถนฺนามาย อยฺยาย ปริปุณฺณทฺวาทสวสฺสา
คิหิคตา สงฺฆํ เทฺว วสฺสานิ ฉสุ ธมฺเมสุ สิกฺขาสมฺมตึ
ยาจติ สงฺโฆ อิตฺถนฺนามาย ปริปุณฺณทฺวาทสวสฺสาย คิหิคตาย
เทฺว วสฺสานิ ฉสุ ธมฺเมสุ สิกฺขาสมฺมตึ เทติ ยสฺสา อยฺยาย
ขมติ อิตฺถนฺนามาย ปริปุณฺณทฺวาทสวสฺสาย คิหิคตาย เทฺว วสฺสานิ
ฉสุ ธมฺเมสุ สิกฺขาสมฺมติยา ทานํ สา ตุณฺหสฺส ยสฺสา
นกฺขมติ สา ภาเสยฺย ทินฺนา สงฺเฆน อิตฺถนฺนามาย ปริปุณฺณทฺวาทสวสฺสาย
คิหิคตาย เทฺว วสฺสานิ ฉสุ ธมฺเมสุ สิกฺขาสมฺมติ
ขมติ สงฺฆสฺส ตสฺมา ตุณฺหี เอวเมตํ ธารยามีติ
สา ปริปุณฺณทฺวาทสวสฺสา คิหิคตา เอวํ วเทหีติ วตฺตพฺพา
ปาณาติปาตา เวรมณึ เทฺว วสฺสานิ อวีติกฺกมสมาทานํ สมาทิยามิ
เป วิกาลโภชนา เวรมณึ เทฺว วสฺสานิ อวีติกฺกมสมาทานํ
สมาทิยามีติ อถโข ภควา ตา ภิกฺขุนิโย อเนกปริยาเยน วิครหิตฺวา
ทุพฺภรตาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี ปริปุณฺณทฺวาทสวสฺสํ คิหิคตํ เทฺว
วสฺสานิ ฉสุ ธมฺเมสุ อสิกฺขิตสิกฺขํ วุฏฺฐาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ปริปุณฺณทฺวาทสวสฺสา นาม
ปตฺตทฺวาทสวสฺสา คิหิคตา นาม ปุริสนฺตรคตา วุจฺจติ เทฺว


วสฺสานีติ เทฺว สํวจฺฉรานิ อสิกฺขิตสิกฺขา นาม สิกฺขา วา น
ทินฺนา โหติ ทินฺนา วา สิกฺขา กุปิตา วุฏฺฐาเปยฺยาติ
อุปสมฺปาเทยฺย วุฏฺฐาเปสฺสามีติ คณํ วา อาจรินึ วา ปตฺตํ
วา จีวรํ วา ปริเยสติ สีมํ วา สมฺมนฺนติ อาปตฺติ ทุกฺกฏสฺส
ญตฺติยา ทุกฺกฏํ ทฺวีหิ กมฺมวาจาหิ ทุกฺกฏา กมฺมวาจาปริโยสาเน
อุปชฺฌายาย อาปตฺติ ปาจิตฺติยสฺส คณสฺส จ อาจรินิยา
จ อาปตฺติ ทุกฺกฏสฺส
ธมฺมกมฺเม ธมฺมกมฺมสญฺญา วุฏฺฐาเปติ อาปตฺติ
ปาจิตฺติยสฺส ธมฺมกมฺเม เวมติกา วุฏฺฐาเปติ อาปตฺติ ปาจิตฺติยสฺส
ธมฺมกมฺเม อธมฺมกมฺมสญฺญา วุฏฺฐาเปติ อาปตฺติ ปาจิตฺติยสฺส
อธมฺมกมฺเม ธมฺมกมฺมสญฺญา อาปตฺติ ทุกฺกฏสฺส อธมฺมกมฺเม
เวมติกา อาปตฺติ ทุกฺกฏสฺส อธมฺมกมฺเม อธมฺมกมฺมสญฺญา
อาปตฺติ ทุกฺกฏสฺส
อนาปตฺติ ปริปุณฺณทฺวาทสวสฺสํ คิหิคตํ เทฺว วสฺสานิ
ฉสุ ธมฺเมสุ สิกฺขิตสิกฺขํ วุฏฺฐาเปติ อุมฺมตฺติกาย อาทิกมฺมิกายาติ

คพฺภินีวคฺคสฺส สตฺตมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย



ปริปุณฺณทฺวาทสวสฺสํ คิหิคตํ เทฺว วสฺสานิ ฉสุ ธมฺเมสุ
สิกฺขิตสิกฺขํ สงฺเฆน อสมฺมตํ วุฏฺฐาเปนฺติ ภิกฺขุนิโย เอวมาหํสุ เอถ
สิกฺขมานา อิมํ ชานาถ อิมํ เทถ อิมํ อาหรถ อิมินา
อตฺโถ อิมํ กปฺปิยํ กโรถาติ ตา เอวมาหํสุ น มยํ อยฺเย
สิกฺขมานา ภิกฺขุนิโย มยนฺติ ยา ตา ภิกฺขุนิโย อปฺปิจฺฉา
เป ตา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย
ปริปุณฺณทฺวาทสวสฺสํ คิหิคตํ เทฺว วสฺสานิ ฉสุ ธมฺเมสุ สิกฺขิตสิกฺขํ
สงฺเฆน อสมฺมตํ วุฏฺฐาเปสฺสนฺตีติ เป สจฺจํ กิร ภิกฺขเว
ภิกฺขุนิโย ปริปุณฺณทฺวาทสวสฺสํ คิหิคตํ เทฺว วสฺสานิ ฉสุ ธมฺเมสุ
สิกฺขิตสิกฺขํ สงฺเฆน อสมฺมตํ วุฏฺฐาเปนฺตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ภิกฺขุนิโย
ปริปุณฺณทฺวาทสวสฺสํ คิหิคตํ เทฺว วสฺสานิ ฉสุ ธมฺเมสุ สิกฺขิตสิกฺขํ
สงฺเฆน อสมฺมตํ วุฏฺฐาเปสฺสนฺติ เนตํ ภิกฺขเว อปฺปสนฺนานํ วา
ปสาทาย เป วิครหิตฺวา ธมฺมึ กถํ กตฺวา ภิกฺขู อามนฺเตสิ
อนุชานามิ ภิกฺขเว ปริปุณฺณทฺวาทสวสฺสาย คิหิคตาย เทฺว วสฺสานิ
ฉสุ ธมฺเมสุ สิกฺขิตสิกฺขาย วุฏฺฐานสมฺมตึ ทาตุํ เอวญฺจ ปน
ภิกฺขเว ทาตพฺพา ตาย ปริปุณฺณทฺวาทสวสฺสาย คิหิคตาย เทฺว
วสฺสานิ ฉสุ ธมฺเมสุ สิกฺขิตสิกฺขาย สงฺฆํ อุปสงฺกมิตฺวา เอกํสํ
อุตฺตราสงฺคํ กริตฺวา ภิกฺขุนีนํ ปาเท วนฺทิตฺวา อุกฺกุฏิกํ นิสีทิตฺวา
อญฺชลึ ปคฺคเหตฺวา เอวมสฺส วจนีโย อหํ อยฺเย อิตฺถนฺนามา


อิตฺถนฺนามาย อยฺยาย ปริปุณฺณทฺวาทสวสฺสา คิหิคตา เทฺว วสฺสานิ
ฉสุ ธมฺเมสุ สิกฺขิตสิกฺขา สงฺฆํ วุฏฺฐานสมฺมตึ ยาจามีติ ทุติยมฺปิ
ยาจิตพฺพา ตติยมฺปิ ยาจิตพฺพา พฺยตฺตาย ภิกฺขุนิยา ปฏิพลาย
สงฺโฆ ญาเปตพฺโพ สุณาตุ เม อยฺเย สงฺโฆ อยํ อิตฺถนฺนามา
อิตฺถนฺนามาย อยฺยาย ปริปุณฺณทฺวาทสวสฺสา คิหิคตา เทฺว วสฺสานิ
ฉสุ ธมฺเมสุ สิกฺขิตสิกฺขา สงฺฆํ วุฏฺฐานสมฺมตึ ยาจติ ยทิ
สงฺฆสฺส ปตฺตกลฺลํ สงฺโฆ อิตฺถนฺนามาย ปริปุณฺณทฺวาทสวสฺสาย
คิหิคตาย เทฺว วสฺสานิ ฉสุ ธมฺเมสุ สิกฺขิตสิกฺขาย วุฏฺฐานสมฺมตึ
ทเทยฺย เอสา ญตฺติ สุณาตุ เม อยฺเย สงฺโฆ อยํ
อิตฺถนฺนามา อิตฺถนฺนามาย อยฺยาย ปริปุณฺณทฺวาทสวสฺสา คิหิคตา
เทฺว วสฺสานิ ฉสุ ธมฺเมสุ สิกฺขิตสิกฺขา สงฺฆํ วุฏฺฐานสมฺมตึ
ยาจติ สงฺโฆ อิตฺถนฺนามาย ปริปุณฺณทฺวาทสวสฺสาย คิหิคตาย
เทฺว วสฺสานิ ฉสุ ธมฺเมสุ สิกฺขิตสิกฺขาย วุฏฺฐานสมฺมตึ เทติ
ยสฺสา อยฺยาย ขมติ อิตฺถนฺนามาย ปริปุณฺณทฺวาทสวสฺสาย
คิหิคตาย เทฺว วสฺสานิ ฉสุ ธมฺเมสุ สิกฺขิตสิกฺขาย วุฏฺฐานสมฺมติยา
ทานํ สา ตุณฺหสฺส ยสฺสา นกฺขมติ สา ภาเสยฺย ทินฺนา
สงฺเฆน อิตฺถนฺนามาย ปริปุณฺณทฺวาทสวสฺสาย คิหิคตาย เทฺว วสฺสานิ
ฉสุ ธมฺเมสุ สิกฺขิตสิกฺขาย วุฏฺฐานสมฺมติ ขมติ สงฺฆสฺส
ตสฺมา ตุณฺหี เอวเมตํ ธารยามีติ อถโข ภควา ตา ภิกฺขุนิโย
อเนกปริยาเยน วิครหิตฺวา ทุพฺภรตาย เป เอวญฺจ ปน ภิกฺขเว


ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี ปริปุณฺณทฺวาทสวสฺสํ
คิหิคตํ เทฺว วสฺสานิ ฉสุ ธมฺเมสุ สิกฺขิตสิกฺขํ
สงฺเฆน อสมฺมตํ วุฏฺฐาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ปริปุณฺณทฺวาทสวสฺสา
นาม ปตฺตทฺวาทสวสฺสา คิหิคตา นาม ปุริสนฺตรคตา วุจฺจติ
เทฺว วสฺสานีติ เทฺว สํวจฺฉรานิ สิกฺขิตสิกฺขา นาม ฉสุ ธมฺเมสุ
สิกฺขิตสิกฺขา อสมฺมตา นาม ญตฺติทุติเยน กมฺเมน วุฏฺฐานสมฺมติ
น ทินฺนา โหติ วุฏฺฐาเปยฺยาติ อุปสมฺปาเทยฺย วุฏฺฐาเปสฺสามีติ
คณํ วา อาจรินึ วา ปตฺตํ วา จีวรํ วา ปริเยสติ สีมํ
วา สมฺมนฺนติ อาปตฺติ ทุกฺกฏสฺส ญตฺติยา ทุกฺกฏํ ทฺวีหิ
กมฺมวาจาหิ ทุกฺกฏา กมฺมวาจาปริโยสาเน อุปชฺฌายาย อาปตฺติ
ปาจิตฺติยสฺส คณสฺส จ อาจรินิยา จ อาปตฺติ ทุกฺกฏสฺส
ธมฺมกมฺเม ธมฺมกมฺมสญฺญา วุฏฺฐาเปติ อาปตฺติ
ปาจิตฺติยสฺส ธมฺมกมฺเม เวมติกา วุฏฺฐาเปติ อาปตฺติ
ปาจิตฺติยสฺส ธมฺมกมฺเม อธมฺมกมฺมสญฺญา วุฏฺฐาเปติ อาปตฺติ
ปาจิตฺติยสฺส อธมฺมกมฺเม ธมฺมกมฺมสญฺญา อาปตฺติ
ทุกฺกฏสฺส อธมฺมกมฺเม เวมติกา อาปตฺติ ทุกฺกฏสฺส
อธมฺมกมฺเม อธมฺมกมฺมสญฺญา อาปตฺติ ทุกฺกฏสฺส
อนาปตฺติ ปริปุณฺณทฺวาทสวสฺสํ คิหิคตํ เทฺว วสฺสานิ


ฉสุ ธมฺเมสุ สิกฺขิตสิกฺขํ สงฺเฆน สมฺมตํ วุฏฺฐาเปติ อุมฺมตฺติกาย
อาทิกมฺมิกายาติ

คพฺภินีวคฺคสฺส อฏฺฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี สหชีวินึ วุฏฺฐาเปตฺวา เทฺว วสฺสานิ เนว อนุคฺคณฺหาติ น
อนุคฺคณฺหาเปติ ตา พาลา โหนฺติ อพฺยตฺตา น ชานนฺติ
กปฺปิยํ วา อกปฺปิยํ วา ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม อยฺยา ถุลฺลนนฺทา
สหชีวินึ วุฏฺฐาเปตฺวา เทฺว วสฺสานิ เนว อนุคฺคณฺหิสฺสติ
น อนุคฺคณฺหาเปสฺสตีติ เป สจฺจํ กิร ภิกฺขเว ถุลฺลนนฺทา
ภิกฺขุนี สหชีวินึ วุฏฺฐาเปตฺวา เทฺว วสฺสานิ เนว อนุคฺคณฺหาติ น
อนุคฺคณฺหาเปตีติ สจฺจํ ภควาติ วิครหิ พุทฺโธ ภควา กถํ
หิ นาม ภิกฺขเว ถุลฺลนนฺทา ภิกฺขุนี สหชีวินึ วุฏฺฐาเปตฺวา เทฺว
วสฺสานิ เนว อนุคฺคณฺหิสฺสติ น อนุคฺคณฺหาเปสฺสติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี สหชีวินึ วุฏฺฐาเปตฺวา
เทฺว วสฺสานิ เนว อนุคฺคเณฺหยฺย น อนุคฺคณฺหาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ


อิมสฺมึ อตฺเถ อธิปฺเปตา ภิกฺขุนีติ สหชีวินี นาม สทฺธิวิหารินี
วุจฺจติ วุฏฺฐาเปตฺวาติ อุปสมฺปาเทตฺวา เทฺว วสฺสานีติ เทฺว
สํวจฺฉรานิ เนว อนุคฺคเณฺหยฺยาติ น สยํ อนุคฺคเณฺหยฺย
อุทฺเทเสน ปริปุจฺฉาย โอวาเทน อนุสาสนิยา น อนุคฺคณฺหาเปยฺยาติ
น อญฺญํ อาณาเปยฺย เทฺว วสฺสานิ เนว อนุคฺคณฺหิสฺสามิ น
อนุคฺคณฺหาเปสฺสามีติ ธุรํ นิกฺขิตฺตมตฺเต อาปตฺติ ปาจิตฺติยสฺส
อนาปตฺติ สติ อนฺตราเย ปริเยสิตฺวา น ลภติ
คิลานาย อาปทาสุ อุมฺมตฺติกาย อาทิกมฺมิกายาติ

คพฺภินีวคฺคสฺส นวมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
วุฏฺฐาปิตํ ปวตฺตินึ เทฺว วสฺสานิ นานุพนฺธนฺติ ตา พาลา
โหนฺติ อพฺยตฺตา น ชานนฺติ กปฺปิยํ วา อกปฺปิยํ วา ยา
ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม ภิกฺขุนิโย วุฏฺฐาปิตํ ปวตฺตินึ เทฺว วสฺสานิ
นานุพนฺธิสฺสนฺตีติ เป สจฺจํ กิร ภิกฺขเว ภิกฺขุนิโย วุฏฺฐาปิตํ ปวตฺตินึ
เทฺว วสฺสานิ นานุพนฺธนฺตีติ สจฺจํ ภควาติ วิครหิ พุทฺโธ
ภควา กถํ หิ นาม ภิกฺขเว ภิกฺขุนิโย วุฏฺฐาปิตํ ปวตฺตินึ เทฺว
วสฺสานิ นานุพนฺธิสฺสนฺติ เนตํ ภิกฺขเว อปฺปสนฺนานํ วา ปสาทาย


เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ยา ปน ภิกฺขุนี วุฏฺฐาปิตํ ปวตฺตินึ เทฺว วสฺสานิ นานุพนฺเธยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ วุฏฺฐาปิตนฺติ อุปสมฺปาทิตํ
ปวตฺตินี นาม อุปชฺฌายา วุจฺจติ เทฺว วสฺสานีติ เทฺว
สํวจฺฉรานิ นานุพนฺเธยฺยาติ น สยํ อุปฏฺฐเหยฺย เทฺว วสฺสานิ
นานุพนฺธิสฺสามีติ ธุรํ นิกฺขิตฺตมตฺเต อาปตฺติ ปาจิตฺติยสฺส
อนาปตฺติ อุปชฺฌายา พาลา วา โหติ อลชฺชินี วา
คิลานาย อาปทาสุ อุมฺมตฺติกาย อาทิกมฺมิกายาติ

คพฺภินีวคฺคสฺส ทสมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี สหชีวินึ วุฏฺฐาเปตฺวา เนว วูปกาเสติ น วูปกาสาเปติ
สามิโก อคฺคเหสิ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม อยฺยา ถุลฺลนนฺทา
สหชีวินึ วุฏฺฐาเปตฺวา เนว วูปกาเสสฺสติ น วูปกาสาเปสฺสติ
สามิโก อคฺคเหสิ สจายํ ภิกฺขุนี ปกฺกนฺตา อสฺส น จ




สามิโก คเณฺหยฺยาติ เป สจฺจํ กิร ภิกฺขเว ถุลฺลนนฺทา ภิกฺขุนี
สหชีวินึ วุฏฺฐาเปตฺวา เนว วูปกาเสติ น วูปกาสาเปติ สามิโก
อคฺคเหสีติ สจฺจํ ภควาติ วิครหิ พุทฺโธ ภควา กถํ หิ
นาม ภิกฺขเว ถุลฺลนนฺทา ภิกฺขุนี สหชีวินึ วุฏฺฐาเปตฺวา เนว
วูปกาเสสฺสติ น วูปกาสาเปสฺสติ สามิโก อคฺคเหสิ เนตํ
ภิกฺขเว อปฺปสนฺนานํ วา ปสาทาย เป เอวญฺจ ปน ภิกฺขเว
ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี สหชีวินึ
วุฏฺฐาเปตฺวา เนว วูปกาเสยฺย น วูปกาสาเปยฺย อนฺตมโส
ฉปฺปญฺจโยชนานิปิ ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ สหชีวินี นาม สทฺธิวิหารินี
วุจฺจติ วุฏฺฐาเปตฺวาติ อุปสมฺปาเทตฺวา เนว วูปกาเสยฺยาติ
น สยํ วูปกาเสยฺย น วูปกาสาเปยฺยาติ น อญฺญํ อาณาเปยฺย
เนว วูปกาเสสฺสามิ น วูปกาสาเปสฺสามิ อนฺตมโส ฉปฺปญฺจโยชนานิปีติ
ธุรํ นิกฺขิตฺตมตฺเต อาปตฺติ ปาจิตฺติยสฺส
อนาปตฺติ สติ อนฺตราเย ปริเยสิตฺวา ทุติยิกํ ภิกฺขุนึ
น ลภติ อาปทาสุ อุมฺมตฺติกาย อาทิกมฺมิกายาติ
คพฺภินีวคฺโค สตฺตโม




กุมารีภูตวคฺคสฺส ปฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
อูนวีสติวสฺสํ กุมารีภูตํ วุฏฺฐาเปนฺติ ตา อกฺขมา โหนฺติ สีตสฺส
อุณฺหสฺส ชิฆจฺฉาย ปิปาสาย ฑํสมกสวาตาตปสิรึสปสมฺผสฺสานํ
ทุรุตฺตานํ ทุราคตานํ วจนปถานํ อุปฺปนฺนานํ สารีริกานํ เวทนานํ
ทุกฺขานํ ติพฺพานํ ขรานํ กฏุกานํ อสาตานํ อมนาปานํ ปาณหรานํ
อนธิวาสกชาติกา โหนฺติ ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย
อูนวีสติวสฺสํ กุมารีภูตํ วุฏฺฐาเปสฺสนฺตีติ เป สจฺจํ กิร ภิกฺขเว
ภิกฺขุนิโย อูนวีสติวสฺสํ กุมารีภูตํ วุฏฺฐาเปนฺตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ภิกฺขุนิโย อูนวีสติวสฺสํ
กุมารีภูตํ วุฏฺฐาเปสฺสนฺติ อูนวีสติวสฺสา หิ ภิกฺขเว กุมารีภูตา
อกฺขมา โหติ สีตสฺส อุณฺหสฺส เป ปาณหรานํ
อนธิวาสกชาติกา โหติ วีสติวสฺสา จ โข ภิกฺขเว กุมารีภูตา ขมา
โหติ สีตสฺส อุณฺหสฺส เป ปาณหรานํ อธิวาสกชาติกา โหติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน ภิกฺขเว
ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี



อูนวีสติวสฺสํ กุมารีภูตํ วุฏฺฐาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อูนวีสติวสฺสา นาม อปฺปตฺตวีสติวสฺสา
กุมารีภูตา นาม สามเณรี วุจฺจติ วุฏฺฐาเปยฺยาติ
อุปสมฺปาเทยฺย วุฏฺฐาเปสฺสามีติ คณํ วา อาจรินึ วา ปตฺตํ
วา จีวรํ วา ปริเยสติ สีมํ วา สมฺมนฺนติ อาปตฺติ ทุกฺกฏสฺส
ญตฺติยา ทุกฺกฏํ ทฺวีหิ กมฺมวาจาหิ ทุกฺกฏา กมฺมวาจาปริโยสาเน
อุปชฺฌายาย อาปตฺติ ปาจิตฺติยสฺส คณสฺส จ อาจรินิยา
จ อาปตฺติ ทุกฺกฏสฺส
อูนวีสติวสฺสาย อูนวีสติวสฺสสญฺญา วุฏฺฐาเปติ อาปตฺติ
ปาจิตฺติยสฺส อูนวีสติวสฺสาย เวมติกา วุฏฺฐาเปติ อาปตฺติ
ทุกฺกฏสฺส อูนวีสติวสฺสาย ปริปุณฺณสญฺญา วุฏฺฐาเปติ
อนาปตฺติ ปริปุณฺณวีสติวสฺสาย อูนวีสติวสฺสสญฺญา อาปตฺติ
ทุกฺกฏสฺส ปริปุณฺณวีสติวสฺสาย เวมติกา อาปตฺติ
ทุกฺกฏสฺส ปริปุณฺณวีสติวสฺสาย ปริปุณฺณสญฺญา อนาปตฺติ
อนาปตฺติ อูนวีสติวสฺสํ ปริปุณฺณสญฺญา วุฏฺฐาเปติ
ปริปุณฺณวีสติวสฺสํ ปริปุณฺณสญฺญา วุฏฺฐาเปติ อุมฺมตฺติกาย
อาทิกมฺมิกายาติ



กุมารีภูตวคฺคสฺส ทุติยสิกฺขาปท
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
ปริปุณฺณวีสติวสฺสํ กุมารีภูตํ เทฺว วสฺสานิ ฉสุ ธมฺเมสุ
อสิกฺขิตสิกฺขํ วุฏฺฐาเปนฺติ ตา พาลา โหนฺติ อพฺยตฺตา น ชานนฺติ
กปฺปิยํ วา อกปฺปิยํ วา ยา ตา ภิกฺขุนิโย อปฺปิจฺฉา เป
ตา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย
ปริปุณฺณวีสติวสฺสํ กุมารีภูตํ เทฺว วสฺสานิ ฉสุ ธมฺเมสุ อสิกฺขิตสิกฺขํ
วุฏฺฐาเปสฺสนฺตีติ เป สจฺจํ กิร ภิกฺขเว ภิกฺขุนิโย
ปริปุณฺณวีสติวสฺสํ กุมารีภูตํ เทฺว วสฺสานิ ฉสุ ธมฺเมสุ สิกฺขิตสิกฺขํ
วุฏฺฐาเปนฺตีติ สจฺจํ ภควาติ วิครหิ พุทฺโธ ภควา กถํ หิ
นาม ภิกฺขเว ภิกฺขุนิโย ปริปุณฺณวีสติวสฺสํ กุมารีภูตํ เทฺว วสฺสานิ
ฉสุ ธมฺเมสุ อสิกฺขิตสิกฺขํ วุฏฺฐาเปสฺสนฺติ เนตํ ภิกฺขเว
อปฺปสนฺนานํ วา ปสาทาย เป วิครหิตฺวา ธมฺมึ กถํ กตฺวา ภิกฺขู
อามนฺเตสิ อนุชานามิ ภิกฺขเว อฏฺฐารสวสฺสาย กุมารีภูตาย เทฺว
วสฺสานิ ฉสุ ธมฺเมสุ สิกฺขาสมฺมตึ ทาตุํ เอวญฺจ ปน ภิกฺขเว
ทาตพฺพา ตาย อฏฺฐารสวสฺสาย กุมารีภูตาย สงฺฆํ อุปสงฺกมิตฺวา
เอกํสํ อุตฺตราสงฺคํ กริตฺวา ภิกฺขุนีนํ ปาเท วนฺทิตฺวา
อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย อหํ


อยฺเย อิตฺถนฺนามา อิตฺถนฺนามาย อยฺยาย อฏฺฐารสวสฺสา กุมารีภูตา
สงฺฆํ เทฺว วสฺสานิ ฉสุ ธมฺเมสุ สิกฺขาสมฺมตึ ยาจามีติ
ทุติยมฺปิ ยาจิตพฺพา ตติยมฺปิ ยาจิตพฺพา พฺยตฺตาย ภิกฺขุนิยา
ปฏิพลาย สงฺโฆ ญาเปตพฺโพ สุณาตุ เม อยฺเย สงฺโฆ
อยํ อิตฺถนฺนามา อิตฺถนฺนามาย อยฺยาย อฏฺฐารสวสฺสา กุมารีภูตา
สงฺฆํ เทฺว วสฺสานิ ฉสุ ธมฺเมสุ สิกฺขาสมฺมตึ ยาจติ ยทิ สงฺฆสฺส
ปตฺตกลฺลํ สงฺโฆ อิตฺถนฺนามาย อฏฺฐารสวสฺสาย กุมารีภูตาย
เทฺว วสฺสานิ ฉสุ ธมฺเมสุ สิกฺขาสมฺมตึ ทเทยฺย เอสา ญตฺติ
สุณาตุ เม อยฺเย สงฺโฆ อยํ อิตฺถนฺนามา อิตฺถนฺนามาย อยฺยาย
อฏฺฐารสวสฺสา กุมารีภูตา สงฺฆํ เทฺว วสฺสานิ ฉสุ ธมฺเมสุ สิกฺขาสมฺมตึ
ยาจติ สงฺโฆ อิตฺถนฺนามาย อฏฺฐารสวสฺสาย กุมารีภูตาย
เทฺว วสฺสานิ ฉสุ ธมฺเมสุ สิกฺขาสมฺมตึ เทติ ยสฺสา
อยฺยาย ขมติ อิตฺถนฺนามาย อฏฺฐารสวสฺสาย กุมารีภูตาย เทฺว
วสฺสานิ ฉสุ ธมฺเมสุ สิกฺขาสมฺมติยา ทานํ สา ตุณฺหสฺส ยสฺสา
นกฺขมติ สา ภาเสยฺย ทินฺนา สงฺเฆน อิตฺถนฺนามาย
อฏฺฐารสวสฺสาย กุมารีภูตาย เทฺว วสฺสานิ ฉสุ ธมฺเมสุ สิกฺขาสมฺมติ
ขมติ สงฺฆสฺส ตสฺมา ตุณฺหี เอวเมตํ ธารยามีติ สา
อฏฺฐารสวสฺสา กุมารีภูตา เอวํ วเทหีติ วตฺตพฺพา ปาณาติปาตา
เวรมณึ เทฺว วสฺสานิ อวีติกฺกมสมาทานํ สมาทิยามิ อทินฺนาทานา
เวรมณึ เทฺว วสฺสานิ อวีติกฺกมสมาทานํ สมาทิยามิ อพฺรหฺมจริยา


เวรมณึ เทฺว วสฺสานิ อวีติกฺกมสมาทานํ สมาทิยามิ มุสาวาทา
เวรมณึ เทฺว วสฺสานิ อวีติกฺกมสมาทานํ สมาทิยามิ
สุราเมรยมชฺชปมาทฏฺฐานา เวรมณึ เทฺว วสฺสานิ อวีติกฺกมสมาทานํ
สมาทิยามิ วิกาลโภชนา เวรมณึ เทฺว วสฺสานิ อวีติกฺกมสมาทานํ
สมาทิยามีติ อถโข ภควา ตา ภิกฺขุนิโย อเนกปริยาเยน
วิครหิตฺวา ทุพฺภรตาย เป เอวญฺจ ปน ภิกฺขเว ภิกฺขุนิโย อิมํ
สิกฺขาปทํ อุทฺทิสนฺตุ ยา ปน ภิกฺขุนี ปริปุณฺณวีสติวสฺสํ กุมารีภูตํ
เทฺว วสฺสานิ ฉสุ ธมฺเมสุ อสิกฺขิตสิกฺขํ วุฏฺฐาเปยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ปริปุณฺณวีสติวสฺสา นาม
ปตฺตวีสติวสฺสา กุมารีภูตา นาม สามเณรี วุจฺจติ เทฺว
วสฺสานีติ เทฺว สํวจฺฉรานิ อสิกฺขิตสิกฺขา นาม สิกฺขา วา น
ทินฺนา โหติ ทินฺนา วา สิกฺขา กุปิตา วุฏฺฐาเปยฺยาติ อุปสมฺปาเทยฺย
วุฏฺฐาเปสฺสามีติ คณํ วา อาจรินึ วา ปตฺตํ วา จีวรํ
วา ปริเยสติ สีมํ วา สมฺมนฺนติ อาปตฺติ ทุกฺกฏสฺส ญตฺติยา
ทุกฺกฏํ ทฺวีหิ กมฺมวาจาหิ ทุกฺกฏา กมฺมวาจาปริโยสาเน
อุปชฺฌายาย อาปตฺติ ปาจิตฺติยสฺส คณสฺส จ อาจรินิยา จ
อาปตฺติ ทุกฺกฏสฺส
ธมฺมกมฺเม ธมฺมกมฺมสญฺญา วุฏฺฐาเปติ อาปตฺติ


ปาจิตฺติยสฺส ธมฺมกมฺเม เวมติกา วุฏฺฐาเปติ อาปตฺติ ปาจิตฺติยสฺส
ธมฺมกมฺเม อธมฺมกมฺมสญฺญา วุฏฺฐาเปติ อาปตฺติ ปาจิตฺติยสฺส
อธมฺมกมฺเม ธมฺมกมฺมสญฺญา อาปตฺติ ทุกฺกฏสฺส อธมฺมกมฺเม
เวมติกา อาปตฺติ ทุกฺกฏสฺส อธมฺมกมฺเม อธมฺมกมฺมสญฺญา
อาปตฺติ ทุกฺกฏสฺส
อนาปตฺติ ปริปุณฺณวีสติวสฺสํ กุมารีภูตํ เทฺว
วสฺสานิ ฉสุ ธมฺเมสุ สิกฺขิตสิกฺขํ วุฏฺฐาเปติ อุมฺมตฺติกาย
อาทิกมฺมิกายาติ

กุมารีภูตวคฺคสฺส ตติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
ปริปุณฺณวีสติวสฺสํ กุมารีภูตํ เทฺว วสฺสานิ ฉสุ ธมฺเมสุ
สิกฺขิตสิกฺขํ สงฺเฆน อสมฺมตํ วุฏฺฐาเปนฺติ ภิกฺขุนิโย เอวมาหํสุ เอถ
สิกฺขมานา อิมํ ชานาถ อิมํ เทถ อิมํ อาหรถ อิมินา
อตฺโถ อิมํ กปฺปิยํ กโรถาติ ตา เอวมาหํสุ น มยํ อยฺเย
สิกฺขมานา ภิกฺขุนิโย มยนฺติ ยา ตา ภิกฺขุนิโย อปฺปิจฺฉา
เป ตา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย
ปริปุณฺณวีสติวสฺสํ กุมารีภูตํ เทฺว วสฺสานิ ฉสุ ธมฺเมสุ
สิกฺขิตสิกฺขํ สงฺเฆน อสมฺมตํ วุฏฺฐาเปสฺสนฺตีติ เป สจฺจํ กิร ภิกฺขเว


ภิกฺขุนิโย ปริปุณฺณวีสติวสฺสํ กุมารีภูตํ เทฺว วสฺสานิ ฉสุ ธมฺเมสุ
สิกฺขิตสิกฺขํ สงฺเฆน อสมฺมตํ วุฏฺฐาเปนฺตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ภิกฺขุนิโย ปริปุณฺณวีสติวสฺสํ
กุมารีภูตํ เทฺว วสฺสานิ ฉสุ ธมฺเมสุ สิกฺขิตสิกฺขํ
สงฺเฆน อสมฺมตํ วุฏฺฐาเปสฺสนฺติ เนตํ ภิกฺขเว อปฺปสนฺนานํ วา
ปสาทาย เป วิครหิตฺวา ธมฺมึ กถํ กตฺวา ภิกฺขู อามนฺเตสิ
อนุชานามิ ภิกฺขเว ปริปุณฺณวีสติวสฺสาย กุมารีภูตาย เทฺว
วสฺสานิ ฉสุ ธมฺเมสุ สิกฺขิตสิกฺขาย วุฏฺฐานสมฺมตึ ทาตุํ เอวญฺจ
ปน ภิกฺขเว ทาตพฺพา ตาย ปริปุณฺณวีสติวสฺสาย กุมารีภูตาย
เทฺว วสฺสานิ ฉสุ ธมฺเมสุ สิกฺขิตสิกฺขาย สงฺฆํ อุปสงฺกมิตฺวา
เอกํสํ อุตฺตราสงฺคํ กริตฺวา ภิกฺขุนีนํ ปาเท วนฺทิตฺวา อุกฺกุฏิกํ
นิสีทิตฺวา อญฺชลึ ปคฺคเหตฺวา เอวมสฺส วจนีโย อหํ อยฺเย
อิตฺถนฺนามา อิตฺถนฺนามาย อยฺยาย ปริปุณฺณวีสติวสฺสา กุมารีภูตา
เทฺว วสฺสานิ ฉสุ ธมฺเมสุ สิกฺขิตสิกฺขา สงฺฆํ วุฏฺฐานสมฺมตึ
ยาจามีติ ทุติยมฺปิ ยาจิตพฺพา ตติยมฺปิ ยาจิตพฺพา พฺยตฺตาย
ภิกฺขุนิยา ปฏิพลาย สงฺโฆ ญาเปตพฺโพ สุณาตุ เม อยฺเย
สงฺโฆ อยํ อิตฺถนฺนามา อิตฺถนฺนามาย อยฺยาย ปริปุณฺณวีสติวสฺสา
กุมารีภูตา เทฺว วสฺสานิ ฉสุ ธมฺเมสุ สิกฺขิตสิกฺขา สงฺฆํ
วุฏฺฐานสมฺมตึ ยาจติ ยทิ สงฺฆสฺส ปตฺตกลฺลํ สงฺโฆ
อิตฺถนฺนามาย ปริปุณฺณวีสติวสฺสาย กุมารีภูตาย เทฺว วสฺสานิ ฉสุ


ธมฺเมสุ สิกฺขิตสิกฺขาย วุฏฺฐานสมฺมตึ ทเทยฺย เอสา ญตฺติ
สุณาตุ เม อยฺเย สงฺโฆ อยํ อิตฺถนฺนามา อิตฺถนฺนามาย
อยฺยาย ปริปุณฺณวีสติวสฺสา กุมารีภูตา เทฺว วสฺสานิ ฉสุ ธมฺเมสุ
สิกฺขิตสิกฺขา สงฺฆํ วุฏฺฐานสมฺมตึ ยาจติ สงฺโฆ อิตฺถนฺนามาย
ปริปุณฺณวีสติวสฺสาย กุมารีภูตาย เทฺว วสฺสานิ ฉสุ ธมฺเมสุ
สิกฺขิตสิกฺขาย วุฏฺฐานสมฺมตึ เทติ ยสฺสา อยฺยาย ขมติ
อิตฺถนฺนามาย ปริปุณฺณวีสติวสฺสาย กุมารีภูตาย เทฺว วสฺสานิ ฉสุ
ธมฺเมสุ สิกฺขิตสิกฺขาย วุฏฺฐานสมฺมติยา ทานํ สา ตุณฺหสฺส
ยสฺสา นกฺขมติ สา ภาเสยฺย ทินฺนา สงฺเฆน อิตฺถนฺนามาย
ปริปุณฺณวีสติวสฺสาย กุมารีภูตาย เทฺว วสฺสานิ ฉสุ ธมฺเมสุ
สิกฺขิตสิกฺขาย วุฏฺฐานสมฺมติ ขมติ สงฺฆสฺส ตสฺมา ตุณฺหี
เอวเมตํ ธารยามีติ อถโข ภควา ตา ภิกฺขุนิโย อเนกปริยาเยน
วิครหิตฺวา ทุพฺภรตาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี ปริปุณฺณวีสติวสฺสํ
กุมารีภูตํ เทฺว วสฺสานิ ฉสุ ธมฺเมสุ สิกฺขิตสิกฺขํ สงฺเฆน
อสมฺมตํ วุฏฺฐาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ปริปุณฺณวีสติวสฺสา นาม
ปตฺตวีสติวสฺสา กุมารีภูตา นาม สามเณรี วุจฺจติ เทฺว
วสฺสานีติ เทฺว สํวจฺฉรานิ สิกฺขิตสิกฺขา นาม ฉสุ ธมฺเมสุ


สิกฺขิตสิกฺขา อสมฺมตา นาม ญตฺติทุติเยน กมฺเมน วุฏฺฐานสมฺมติ
น ทินฺนา โหติ วุฏฺฐาเปยฺยาติ อุปสมฺปาเทยฺย วุฏฺฐาเปสฺสามีติ
คณํ วา อาจรินึ วา ปตฺตํ วา จีวรํ วา ปริเยสติ สีมํ
วา สมฺมนฺนติ อาปตฺติ ทุกฺกฏสฺส ญตฺติยา ทุกฺกฏํ ทฺวีหิ
กมฺมวาจาหิ ทุกฺกฏา กมฺมวาจาปริโยสาเน อุปชฺฌายาย อาปตฺติ
ปาจิตฺติยสฺส คณสฺส จ อาจรินิยา จ อาปตฺติ ทุกฺกฏสฺส
ธมฺมกมฺเม ธมฺมกมฺมสญฺญา วุฏฺฐาเปติ อาปตฺติ
ปาจิตฺติยสฺส ธมฺมกมฺเม เวมติกา วุฏฺฐาเปติ อาปตฺติ
ปาจิตฺติยสฺส ธมฺมกมฺเม อธมฺมกมฺมสญฺญา วุฏฺฐาเปติ อาปตฺติ
ปาจิตฺติยสฺส อธมฺมกมฺเม ธมฺมกมฺมสญฺญา อาปตฺติ ทุกฺกฏสฺส
อธมฺมกมฺเม เวมติกา อาปตฺติ ทุกฺกฏสฺส อธมฺมกมฺเม
อธมฺมกมฺมสญฺญา อาปตฺติ ทุกฺกฏสฺส
อนาปตฺติ ปริปุณฺณรีสติวสฺสํ กุมารีภูตํ เทฺว วสฺสานิ
ฉสุ ธมฺเมสุ สิกฺขิตสิกฺขํ สงฺเฆน สมฺมตํ วุฏฺฐาเปติ อุมฺมตฺติกาย
อาทิกมฺมิกายาติ

กุมารีภูตวคฺคสฺส จตุตฺถสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
อูนทฺวาทสวสฺสา วุฏฺฐาเปนฺติ ตา พาลา โหนฺติ อพฺยตฺตา น


ชานนฺติ กปฺปิยํ วา อกปฺปิยํ วา สทฺธิวิหารินิโยปิ พาลา โหนฺติ
อพฺยตฺตา น ชานนฺติ กปฺปิยํ วา อกปฺปิยํ วา ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ นาม
ภิกฺขุนิโย อูนทฺวาทสวสฺสา วุฏฺฐาเปสฺสนฺตีติ เป สจฺจํ กิร ภิกฺขเว
ภิกฺขุนิโย อูนทฺวาทสวสฺสา วุฏฺฐาเปนฺตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ภิกฺขุนิโย อูนทฺวาทสวสฺสา
วุฏฺฐาเปสฺสนฺติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน
ภิกฺขุนี อูนทฺวาทสวสฺสา วุฏฺฐาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อูนทฺวาทสวสฺสา นาม
อปฺปตฺตทฺวาทสวสฺสา วุฏฺฐาเปยฺยาติ อุปสมฺปาเทยฺย
วุฏฺฐาเปสฺสามีติ คณํ วา อาจรินึ วา ปตฺตํ วา จีวรํ วา ปริเยสติ
สีมํ วา สมฺมนฺนติ อาปตฺติ ทุกฺกฏสฺส ญตฺติยา ทุกฺกฏํ ทฺวีหิ
กมฺมวาจาหิ ทุกฺกฏา กมฺมวาจาปริโยสาเน อุปชฺฌายาย อาปตฺติ
ปาจิตฺติยสฺส คณสฺส จ อาจรินิยา จ อาปตฺติ ทุกฺกฏสฺส
อนาปตฺติ ปริปุณฺณทฺวาทสวสฺสา วุฏฺฐาเปติ อุมฺมตฺติกาย
อาทิกมฺมิกายาติ



กุมารีภูตวคฺคสฺส ปญฺจมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
ปริปุณฺณทฺวาทสวสฺสา สงฺเฆน อสมฺมตา วุฏฺฐาเปนฺติ ตา พาลา
โหนฺติ อพฺยตฺตา น ชานนฺติ กปฺปิยํ วา อกปฺปิยํ วา
สทฺธิวิหารินิโยปิ พาลา โหนฺติ อพฺยตฺตา น ชานนฺติ กปฺปิยํ วา
อกปฺปิยํ วา ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนิโย ปริปุณฺณทฺวาทสวสฺสา
สงฺเฆน อสมฺมตา วุฏฺฐาเปสฺสนฺตีติ เป สจฺจํ กิร ภิกฺขเว
ภิกฺขุนิโย ปริปุณฺณทฺวาทสวสฺสา สงฺเฆน อสมฺมตา วุฏฺฐาเปนฺตีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว
ภิกฺขุนิโย ปริปุณฺณทฺวาทสวสฺสา สงฺเฆน อสมฺมตา วุฏฺฐาเปสฺสนฺติ
เนตํ ภิกฺขเว อปฺปสนฺนานํ วา ปสาทาย เป วิครหิตฺวา ธมฺมึ
กถํ กตฺวา ภิกฺขู อามนฺเตสิ อนุชานามิ ภิกฺขเว ปริปุณฺณทฺวาทสวสฺสาย
ภิกฺขุนิยา วุฏฺฐาปนสมฺมตึ ทาตุํ เอวญฺจ ปน ภิกฺขเว
ทาตพฺพา ตาย ปริปุณฺณทฺวาทสวสฺสาย ภิกฺขุนิยา สงฺฆํ
อุปสงฺกมิตฺวา เอกํสํ อุตฺตราสงฺคํ กริตฺวา วุฑฺฒานํ ภิกฺขุนีนํ ปาเท
วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย
อหํ อยฺเย อิตฺถนฺนามา ปริปุณฺณทฺวาทสวสฺสา ภิกฺขุนี สงฺฆํ


วุฏฺฐาปนสมฺมตึ ยาจามีติ ทุติยมฺปิ ยาจิตพฺพา ตติยมฺปิ ยาจิตพฺพา
สา ภิกฺขุนี สงฺเฆน ปริจฺฉินฺทิตพฺพา พฺยตฺตายํ ภิกฺขุนี ลชฺชินีติ
สเจ พาลา จ โหติ อลชฺชินี จ น ทาตพฺพา สเจ พาลา โหติ
ลชฺชินี น ทาตพฺพา สเจ พฺยตฺตา โหติ อลชฺชินี น ทาตพฺพา
สเจ พฺยตฺตา จ โหติ ลชฺชินี จ ทาตพฺพา เอวญฺจ ปน ภิกฺขเว
ทาตพฺพา พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ
สุณาตุ เม อยฺเย สงฺโฆ อยํ อิตฺถนฺนามา ปริปุณฺณทฺวาทสวสฺสา
ภิกฺขุนี สงฺฆํ วุฏฺฐาปนสมฺมตึ ยาจติ ยทิ สงฺฆสฺส ปตฺตกลฺลํ
สงฺโฆ อิตฺถนฺนามาย ปริปุณฺณทฺวาทสวสฺสาย ภิกฺขุนิยา วุฏฺฐาปนสมฺมตึ
ทเทยฺย เอสา ญตฺติ สุณาตุ เม อยฺเย สงฺโฆ อยํ
อิตฺถนฺนามา ปริปุณฺณทฺวาทสวสฺสา ภิกฺขุนี สงฺฆํ วุฏฺฐาปนสมฺมตึ
ยาจติ สงฺโฆ อิตฺถนฺนามาย ปริปุณฺณทฺวาทสวสฺสาย ภิกฺขุนิยา
วุฏฺฐาปนสมฺมตึ เทติ ยสฺสา อยฺยาย ขมติ อิตฺถนฺนามาย
ปริปุณฺณทฺวาทสวสฺสาย ภิกฺขุนิยา วุฏฺฐาปนสมฺมติยา ทานํ สา
ตุณฺหสฺส ยสฺสา นกฺขมติ สา ภาเสยฺย ทินฺนา สงฺเฆน
อิตฺถนฺนามาย ปริปุณฺณทฺวาทสวสฺสาย ภิกฺขุนิยา วุฏฺฐาปนสมฺมติ
ขมติ สงฺฆสฺส ตสฺมา ตุณฺหี เอวเมตํ ธารยามีติ อถโข
ภควา ตา ภิกฺขุนิโย อเนกปริยาเยน วิครหิตฺวา ทุพฺภรตาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน
ภิกฺขุนี ปริปุณฺณทฺวาทสวสฺสา สงฺเฆน อสมฺมตา วุฏฺฐาเปยฺย


ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ปริปุณฺณทฺวาทสวสฺสา นาม
ปตฺตทฺวาทสวสฺสา อสมฺมตา นาม ญตฺติทุติเยน กมฺเมน
วุฏฺฐาปนสมฺมติ น ทินฺนา โหติ วุฏฺฐาเปยฺยาติ อุปสมฺปาเทยฺย
วุฏฺฐาเปสฺสามีติ คณํ วา อาจรินึ วา ปตฺตํ วา จีวรํ วา ปริเยสติ
สีมํ วา สมฺมนฺนติ อาปตฺติ ทุกฺกฏสฺส ญตฺติยา ทุกฺกฏํ
ทฺวีหิ กมฺมวาจาหิ ทุกฺกฏา กมฺมวาจาปริโยสาเน อุปชฺฌายาย
อาปตฺติ ปาจิตฺติยสฺส คณสฺส จ อาจรินิยา จ อาปตฺติ ทุกฺกฏสฺส
ธมฺมกมฺเม ธมฺมกมฺมสญฺญา วุฏฺฐาเปติ อาปตฺติ
ปาจิตฺติยสฺส ธมฺมกมฺเม เวมติกา วุฏฺฐาเปติ อาปตฺติ
ปาจิตฺติยสฺส ธมฺมกมฺเม อธมฺมกมฺมสญฺญา วุฏฺฐาเปติ อาปตฺติ
ปาจิตฺติยสฺส อธมฺมกมฺเม ธมฺมกมฺมสญฺญา อาปตฺติ ทุกฺกฏสฺส
อธมฺมกมฺเม เวมติกา อาปตฺติ ทุกฺกฏสฺส อธมฺมกมฺเม
อธมฺมกมฺมสญฺญา อาปตฺติ ทุกฺกฏสฺส
อนาปตฺติ ปริปุณฺณทฺวาทสวสฺสา สงฺเฆน สมฺมตา
วุฏฺฐาเปติ อุมฺมตฺติกาย อาทิกมฺมิกายาติ

กุมาริภูตวคฺคสฺส ฉฏฺฐสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน


อนาถปิณฺฑิกสฺส อาราเม เตน โข ปน สมเยน จณฺฑกาลี
ภิกฺขุนี ภิกฺขุนีสงฺฆํ อุปสงฺกมิตฺวา วุฏฺฐาปนสมฺมตึ ยาจติ อถโข
ภิกฺขุนีสงฺโฆ จณฺฑกาลึ ภิกฺขุนึ ปริจฺฉินฺทิตฺวา อลนฺตาว เต
อยฺเย วุฏฺฐาปิเตนาติ วุฏฺฐาปนสมฺมตึ น อทาสิ จณฺฑกาลี
ภิกฺขุนี สาธูติ ปฏิสฺสุณิ เตน โข ปน สมเยน ภิกฺขุนีสงฺโฆ
อญฺญาสํ ภิกฺขุนีนํ วุฏฺฐาปนสมฺมตึ เทติ จณฺฑกาลี ภิกฺขุนี
อุชฺฌายติ ขียติ วิปาเจติ อหเมว นูน พาลา อหเมว อลชฺชินี
ยํ สงฺโฆ อญฺญาสํ ภิกฺขุนีนํ วุฏฺฐาปนสมฺมตึ เทติ มยฺหเมว
น เทตีติ ยา ตา ภิกฺขุนิโย อปฺปิจฺฉา เป ตา อุชฺฌายนฺติ
ขียนฺติ วิปาเจนฺติ กถํ หิ นาม อยฺยา จณฺฑกาลี อลนฺตาว
เต อยฺเย วุฏฺฐาปิเตนาติ วุจฺจมานา สาธูติ ปฏิสฺสุณิตฺวา ปจฺฉา
ขียนธมฺมํ อาปชฺชิสฺสตีติ เป สจฺจํ กิร ภิกฺขเว จณฺฑกาลี
ภิกฺขุนี อลนฺตาว เต อยฺเย วุฏฺฐาปิเตนาติ วุจฺจมานา สาธูติ
ปฏิสฺสุณิตฺวา ปจฺฉา ขียนธมฺมํ อาปชฺชตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว จณฺฑกาลี ภิกฺขุนี อลนฺตาว
เต อยฺเย วุฏฺฐาปิเตนาติ วุจฺจมานา สาธูติ ปฏิสฺสุณิตฺวา ปจฺฉา
ขียนธมฺมํ อาปชฺชิสฺสติ เนตํ ภิกฺขเว อปฺปสนฺนานํ วา ปสาทาย
เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ยา ปน ภิกฺขุนี อลนฺตาว เต อยฺเย วุฏฺฐาปิเตนาติ วุจฺจมานา



สาธูติ ปฏิสฺสุณิตฺวา ปจฺฉา ขียนธมฺมํ อาปชฺเชยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อลนฺตาว เต อยฺเย
วุฏฺฐาปิเตนาติ อลนฺตาว เต อยฺเย อุปสมฺปาทิเตน สาธูติ
ปฏิสฺสุณิตฺวา ปจฺฉา ขียนธมฺมํ อาปชฺชติ อาปตฺติ ปาจิตฺติยสฺส
อนาปตฺติ ปกติยา ฉนฺทา โทสา โมหา ภยา กโรนฺตํ
ขียติ อุมฺมตฺติกาย อาทิกมฺมิกายาติ

กุมารีภูตวคฺคสฺส สตฺตมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตรา
สิกฺขมานา ถุลฺลนนฺทํ ภิกฺขุนึ อุปสงฺกมิตฺวา อุปสมฺปทํ ยาจิ
ถุลฺลนนฺทา ภิกฺขุนี ตํ สิกฺขมานํ สเจ เม ตฺวํ อยฺเย จีวรํ ทสฺสสิ
เอวาหนฺตํ วุฏฺฐาเปสฺสามีติ วตฺวา เนว วุฏฺฐาเปติ น วุฏฺฐาปนาย
อุสฺสุกฺกํ กโรติ อถโข สา สิกฺขมานา ภิกฺขุนีนํ เอตมตฺถํ อาโรเจสิ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ
วิปาเจนฺติ กถํ หิ นาม อยฺยา ถุลฺลนนฺทา สิกฺขมานํ สเจ
เม ตฺวํ อยฺเย จีวรํ ทสฺสสิ เอวาหนฺตํ วุฏฺฐาเปสฺสามีติ วตฺวา
เนว วุฏฺฐาเปสฺสติ น วุฏฺฐาปนาย อุสฺสุกฺกํ กริสฺสตีติ เป
สจฺจํ กิร ภิกฺขเว ถุลฺลนนฺทา ภิกฺขุนี สิกฺขมานํ สเจ เม ตฺวํ


อยฺเย จีวรํ ทสฺสสิ เอวาหนฺตํ วุฏฺฐาเปสฺสามีติ วตฺวา เนว
วุฏฺฐาเปติ น วุฏฺฐาปนาย อุสฺสุกฺกํ กโรตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา ภิกฺขุนี
สิกฺขมานํ สเจ เม ตฺวํ อยฺเย จีวรํ ทสฺสสิ เอวาหนฺตํ
วุฏฺฐาเปสฺสามีติ วตฺวา เนว วุฏฺฐาเปสฺสติ น วุฏฺฐาปนาย อุสฺสุกฺกํ
กริสฺสติ เนตํ ภิกฺขเว อปฺปสนฺนานํ วา ปสาทาย เป เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
สิกฺขมานํ สเจ เม ตฺวํ อยฺเย จีวรํ ทสฺสสิ เอวาหนฺตํ
วุฏฺฐาเปสฺสามีติ วตฺวา สา ปจฺฉา อนนฺตรายิกินี เนว วุฏฺฐาเปยฺย
น วุฏฺฐาปนาย อุสฺสุกฺกํ กเรยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ สิกฺขมานา นาม เทฺว วสฺสานิ
ฉสุ ธมฺเมสุ สิกฺขิตสิกฺขา สเจ เม ตฺวํ อยฺเย จีวรํ ทสฺสสิ
เอวาหนฺตํ วุฏฺฐาเปสฺสามีติ เอวาหนฺตํ อุปสมฺปาเทสฺสามิ สา
ปจฺฉา อนนฺตรายิกินีติ อสติ อนฺตราเย เนว วุฏฺฐาเปยฺยาติ น
สยํ วุฏฺฐาเปยฺย น วุฏฺฐาปนาย อุสฺสุกฺกํ กเรยฺยาติ น อญฺญํ
อาณาเปยฺย เนว วุฏฺฐาเปสฺสามิ น วุฏฺฐาปนาย อุสฺสุกฺกํ
กริสฺสามีติ ธุรํ นิกฺขิตฺตมตฺเต อาปตฺติ ปาจิตฺติยสฺส
อนาปตฺติ สติ อนฺตราเย ปริเยสิตฺวา น ลภติ
คิลานาย อาปทาสุ อุมฺมตฺติกาย อาทิกมฺมิกายาติ


กุมารีภูตวคฺคสฺส อฏฺฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตรา
สิกฺขมานา ถุลฺลนนฺทํ ภิกฺขุนึ อุปสงฺกมิตฺวา อุปสมฺปทํ ยาจิ
ถุลฺลนนฺทา ภิกฺขุนี ตํ สิกฺขมานํ สเจ มํ ตฺวํ อยฺเย เทฺว วสฺสานิ
อนุพนฺธิสฺสสิ เอวาหนฺตํ วุฏฺฐาเปสฺสามีติ วตฺวา เนว วุฏฺฐาเปติ
น วุฏฺฐาปนาย อุสฺสุกฺกํ กโรติ อถโข สา สิกฺขมานา ภิกฺขุนีนํ
เอตมตฺถํ อาโรเจสิ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม อยฺยา ถุลฺลนนฺทา
สิกฺขมานํ สเจ มํ ตฺวํ อยฺเย เทฺว วสฺสานิ อนุพนฺธิสฺสสิ
เอวาหนฺตํ วุฏฺฐาเปสฺสามีติ วตฺวา เนว วุฏฺฐาเปสฺสติ น วุฏฺฐาปนาย
อุสฺสุกฺกํ กริสฺสตีติ เป สจฺจํ กิร ภิกฺขเว ถุลฺลนนฺทา ภิกฺขุนี
สิกฺขมานํ สเจ มํ ตฺวํ อยฺเย เทฺว วสฺสานิ อนุพนฺธิสฺสสิ เอวาหนฺตํ
วุฏฺฐาเปสฺสามีติ วตฺวา เนว วุฏฺฐาเปติ น วุฏฺฐาปนาย อุสฺสุกฺกํ
กโรตีติ สจฺจํ ภควาติ วิครหิ พุทฺโธ ภควา กถํ หิ นาม
ภิกฺขเว ถุลฺลนนฺทา ภิกฺขุนี สิกฺขมานํ สเจ มํ ตฺวํ อยฺเย เทฺว
วสฺสานิ อนุพนฺธิสฺสสิ เอวาหนฺตํ วุฏฺฐาเปสฺสามีติ วตฺวา เนว
วุฏฺฐาเปสฺสติ น วุฏฺฐาปนาย อุสฺสุกฺกํ กริสฺสติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย



อิมํ สิกฺขาปทํ อุทฺทิสนฺตุ ยา ปน ภิกฺขุนี สิกฺขมานํ สเจ มํ
ตฺวํ อยฺเย เทฺว วสฺสานิ อนุพนฺธิสฺสสิ เอวาหนฺตํ วุฏฺฐาเปสฺสามีติ
วตฺวา สา ปจฺฉา อนนฺตรายิกินี เนว วุฏฺฐาเปยฺย น วุฏฺฐาปนาย
อุสฺสุกฺกํ กเรยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ สิกฺขมานา นาม เทฺว วสฺสานิ
ฉสุ ธมฺเมสุ สิกฺขิตสิกฺขา สเจ มํ ตฺวํ อยฺเย เทฺว วสฺสานิ
อนุพนฺธิสฺสสีติ เทฺว สํวจฺฉรานิ อุปฏฺฐหิสฺสสิ เอวาหนฺตํ
วุฏฺฐาเปสฺสามีติ เอวาหนฺตํ อุปสมฺปาเทสฺสามิ สา ปจฺฉา
อนนฺตรายิกินีติ อสติ อนฺตราเย เนว วุฏฺฐาเปยฺยาติ น สยํ
วุฏฺฐาเปยฺย น วุฏฺฐาปนาย อุสฺสุกฺกํ กเรยฺยาติ น อญฺญํ
อาณาเปยฺย เนว วุฏฺฐาเปสฺสามิ น วุฏฺฐาปนาย อุสฺสุกฺกํ กริสฺสามีติ
ธุรํ นิกฺขิตฺตมตฺเต อาปตฺติ ปาจิตฺติยสฺส
อนาปตฺติ สติ อนฺตราเย ปริเยสิตฺวา น ลภติ
คิลานาย อาปทาสุ อุมฺมตฺติกาย อาทิกมฺมิกายาติ

กุมารีภูตวคฺคสฺส นวมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี ปุริสสํสฏฺฐํ กุมารกสํสฏฺฐํ จณฺฑึ โสกาวสฺสํ จณฺฑกาลึ



สิกฺขมานํ วุฏฺฐาเปติ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม อยฺยา ถุลฺลนนฺทา
ปุริสสํสฏฺฐํ กุมารกสํสฏฺฐํ จณฺฑึ โสกาวสฺสํ จณฺฑกาลึ สิกฺขมานํ
วุฏฺฐาเปสฺสตีติ เป สจฺจํ กิร ภิกฺขเว ถุลฺลนนฺทา ภิกฺขุนี
ปุริสสํสฏฺฐํ กุมารกสํสฏฺฐํ จณฺฑึ โสกาวสฺสํ จณฺฑกาลึ สิกฺขมานํ
วุฏฺฐาเปตีติ สจฺจํ ภควาติ วิครหิ พุทฺโธ ภควา กถํ หิ
นาม ภิกฺขเว ถุลฺลนนฺทา ภิกฺขุนี ปุริสสํสฏฺฐํ กุมารกสํสฏฺฐํ จณฺฑึ
โสกาวสฺสํ จณฺฑกาลึ สิกฺขมานํ วุฏฺฐาเปสฺสติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี ปุริสสํสฏฺฐํ กุมารกสํสฏฺฐํ
จณฺฑึ โสกาวสฺสํ สิกฺขมานํ วุฏฺฐาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ปุริโส นาม ปตฺตวีสติวสฺโส
กุมารโก นาม อปฺปตฺตวีสติวสฺโส สํสฏฺฐา นาม อนนุโลมิเกน
กายิกวาจสิเกน สํสฏฺฐา จณฺฑี นาม โกธนา วุจฺจติ โสกาวสฺสํ
นาม ปเรสํ ทุกฺขํ อุปฺปาเทติ โสกํ อาวิสติ สิกฺขมานา นาม
เทฺว วสฺสานิ ฉสุ ธมฺเมสุ สิกฺขิตสิกฺขา วุฏฺฐาเปยฺยาติ
อุปสมฺปาเทยฺย วุฏฺฐาเปสฺสามีติ คณํ วา อาจรินึ วา ปตฺตํ วา



จีวรํ วา ปริเยสติ สีมํ วา สมฺมนฺนติ อาปตฺติ ทุกฺกฏสฺส
ญตฺติยา ทุกฺกฏํ ทฺวีหิ กมฺมวาจาหิ ทุกฺกฏา กมฺมวาจาปริโยสาเน
อุปชฺฌายาย อาปตฺติ ปาจิตฺติยสฺส คณสฺส จ อาจรินิยา จ
อาปตฺติ ทุกฺกฏสฺส
อนาปตฺติ อชานนฺตี วุฏฺฐาเปติ อุมฺมตฺติกาย
อาทิกมฺมิกายาติ

กุมารีภูตวคฺคสฺส ทสมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ถุลฺลนนฺทา
ภิกฺขุนี มาตาปิตูหิปิ สามิเกนปิ อนนุญฺญาตํ สิกฺขมานํ วุฏฺฐาเปติ
มาตาปิตโรปิ สามิโกปิ อุชฺฌายนฺติ ขียนฺติ วิปาเจนฺติ กถํ หิ นาม
อยฺยา ถุลฺลนนฺทา อเมฺหหิ อนนุญฺญาตํ สิกฺขมานํ วุฏฺฐาเปสฺสตีติ
อสฺโสสุํ โข ภิกฺขุนิโย มาตาปิตูนํปิ สามิกสฺสปิ อุชฺฌายนฺตานํ
ขียนฺตานํ วิปาเจนฺตานํ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม อยฺยา ถุลฺลนนฺทา
มาตาปิตูหิปิ สามิเกนปิ อนนุญฺญาตํ สิกฺขมานํ วุฏฺฐาเปสฺสตีติ
เป สจฺจํ กิร ภิกฺขเว ถุลฺลนนฺทา ภิกฺขุนี มาตาปิตูหิปิ
สามิเกนปิ อนนุญฺญาตํ สิกฺขมานํ วุฏฺฐาเปตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา ภิกฺขุนี


มาตาปิตูหิปิ สามิเกนปิ อนนุญฺญาตํ สิกฺขมานํ วุฏฺฐาเปสฺสตีติ เนตํ
ภิกฺขเว อปฺปสนฺนานํ วา ปสาทาย เป เอวญฺจ ปน ภิกฺขเว
ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี มาตาปิตูหิ
วา สามิเกน วา อนนุญฺญาตํ สิกฺขมานํ วุฏฺฐาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ มาตาปิตโร นาม ชนกา
วุจฺจนฺติ สามิโก นาม เยน ปริคฺคหิตา โหติ อนนุญฺญาตาติ
อนาปุจฺฉา สิกฺขมานา นาม เทฺว วสฺสานิ ฉสุ ธมฺเมสุ
สิกฺขิตสิกฺขา วุฏฺฐาเปยฺยาติ อุปสมฺปาเทยฺย วุฏฺฐาเปสฺสามีติ
คณํ วา อาจรินึ วา ปตฺตํ วา จีวรํ วา ปริเยสติ สีมํ วา
สมฺมนฺนติ อาปตฺติ ทุกฺกฏสฺส ญตฺติยา ทุกฺกฏํ ทฺวีหิ
กมฺมวาจาหิ ทุกฺกฏา กมฺมวาจาปริโยสาเน อุปชฺฌายาย อาปตฺติ
ปาจิตฺติยสฺส คณสฺส จ อาจรินิยา จ อาปตฺติ ทุกฺกฏสฺส
อนาปตฺติ อชานนฺตี วุฏฺฐาเปติ อปโลเกตฺวา
วุฏฺฐาเปติ อุมฺมตฺติกาย อาทิกมฺมิกายาติ

กุมารีภูตวคฺคสฺส เอกาทสมสิกฺขาปทํ
เตน สมเยน พุทฺโธ ภควา ราชคเห วิหรติ เวฬุวเน
กลนฺทกนิวาเป เตน โข ปน สมเยน ถุลฺลนนฺทา ภิกฺขุนี


สิกฺขมานํ วุฏฺฐาเปสฺสามีติ เถเร ภิกฺขู สนฺนิปาเตตฺวา ปหูตํ ขาทนียํ
โภชนียํ ปสฺสิตฺวา น ตาวาหํ อยฺยา สิกฺขมานํ วุฏฺฐาเปสฺสามีติ
เถเร ภิกฺขู อุยฺโยเชตฺวา เทวทตฺตํ โกกาลิกํ กฏโมรกติสฺสกํ ขณฺฑเทวิยา
ปุตฺตํ สมุทฺททตฺตํ สนฺนิปาเตตฺวา สิกฺขมานํ วุฏฺฐาเปติ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม อยฺยา ถุลฺลนนฺทา ปาริวาสิกจฺฉนฺททาเนน สิกฺขมานํ
วุฏฺฐาเปสฺสตีติ เป สจฺจํ กิร ภิกฺขเว ถุลฺลนนฺทา ภิกฺขุนี
ปาริวาสิกจฺฉนฺททาเนน สิกฺขมานํ วุฏฺฐาเปตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ถุลฺลนนฺทา ภิกฺขุนี
ปาริวาสิกจฺฉนฺททาเนน สิกฺขมานํ วุฏฺฐาเปสฺสติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี ปาริวาสิกจฺฉนฺททาเนน
สิกฺขมานํ วุฏฺฐาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ปาริวาสิกจฺฉนฺททาเนนาติ
วุฏฺฐิตาย ปริสาย สิกฺขมานา นาม เทฺว วสฺสานิ ฉสุ ธมฺเมสุ
สิกฺขิตสิกฺขา วุฏฺฐาเปยฺยาติ อุปสมฺปาเทยฺย วุฏฺฐาเปสฺสามีติ
คณํ วา อาจรินึ วา ปตฺตํ วา จีวรํ วา ปริเยสติ สีมํ วา
สมฺมนฺนติ อาปตฺติ ทุกฺกฏสฺส ญตฺติยา ทุกฺกฏํ ทฺวีหิ
กมฺมวาจาหิ ทุกฺกฏา กมฺมวาจาปริโยสาเน อุปชฺฌายาย อาปตฺติ



ปาจิตฺติยสฺส คณสฺส จ อาจรินิยา จ อาปตฺติ ทุกฺกฏสฺส
อนาปตฺติ อวุฏฺฐิตาย ปริสาย วุฏฺฐาเปติ อุมฺมตฺติกาย
อาทิกมฺมิกายาติ

กุมารีภูตวคฺคสฺส ทฺวาทสมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
อนุวสฺสํ วุฏฺฐาเปนฺติ อุปสฺสโย น สมฺมติ มนุสฺสา
อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย อนุวสฺสํ
วุฏฺฐาเปสฺสนฺติ อุปสฺสโย น สมฺมตีติ อสฺโสสุํ โข ภิกฺขุนิโย เตสํ
มนุสฺสานํ อุชฺฌายนฺตานํ ขียนฺตานํ วิปาเจนฺตานํ ยา ตา
ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม ภิกฺขุนิโย อนุวสฺสํ วุฏฺฐาเปสฺสนฺตีติ เป สจฺจํ กิร
ภิกฺขเว ภิกฺขุนิโย อนุวสฺสํ วุฏฺฐาเปนฺตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ภิกฺขุนิโย อนุวสฺสํ วุฏฺฐาเปสฺสนฺติ
เนตํ ภิกฺขเว อปฺปสนฺนานํ วา ปสาทาย เป เอวญฺจ
ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
อนุวสฺสํ วุฏฺฐาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อนุวสฺสนฺติ อนุสํวจฺฉรํ


วุฏฺฐาเปยฺยาติ อุปสมฺปาเทยฺย วุฏฺฐาเปสฺสามีติ คณํ วา อาจรินึ
วา ปตฺตํ วา จีวรํ วา ปริเยสติ สีมํ วา สมฺมนฺนติ อาปตฺติ
ทุกฺกฏสฺส ญตฺติยา ทุกฺกฏํ ทฺวีหิ กมฺมวาจาหิ ทุกฺกฏา
กมฺมวาจาปริโยสาเน อุปชฺฌายาย อาปตฺติ ปาจิตฺติยสฺส คณสฺส
จ อาจรินิยา จ อาปตฺติ ทุกฺกฏสฺส
อนาปตฺติ เอกนฺตริกํ วุฏฺฐาเปติ อุมฺมตฺติกาย
อาทิกมฺมิกายาติ

กุมารีภูตวคฺคสฺส เตรสมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
เอกํ วสฺสํ เทฺว วุฏฺฐาเปนฺติ อุปสฺสโย ตเถว น สมฺมติ
มนุสฺสา ตเถว อุชฺฌายนฺติ ขียนฺติ วิปาเจนฺติ กถํ หิ นาม
ภิกฺขุนิโย เอกํ วสฺสํ เทฺว วุฏฺฐาเปสฺสนฺติ อุปสฺสโย ตเถว น
สมฺมตีติ อสฺโสสุํ โข ภิกฺขุนิโย เตสํ มนุสฺสานํ อุชฺฌายนฺตานํ
ขียนฺตานํ วิปาเจนฺตานํ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย เอกํ
วสฺสํ เทฺว วุฏฺฐาเปสฺสนฺตีติ เป สจฺจํ กิร ภิกฺขเว ภิกฺขุนิโย เอกํ
วสฺสํ เทฺว วุฏฺฐาเปนฺตีติ สจฺจํ ภควาติ วิครหิ พุทฺโธ ภควา



กถํ หิ นาม ภิกฺขเว ภิกฺขุนิโย เอกํ วสฺสํ เทฺว วุฏฺฐาเปสฺสนฺติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
เอกํ วสฺสํ เทฺว วุฏฺฐาเปยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ เอกํ วสฺสนฺติ เอกํ สํวจฺฉรํ
เทฺว วุฏฺฐาเปยฺยาติ เทฺว อุปสมฺปาเทยฺย เทฺว วุฏฺฐาเปสฺสามีติ
คณํ วา อาจรินึ วา ปตฺตํ วา จีวรํ วา ปริเยสติ สีมํ วา
สมฺมนฺนติ อาปตฺติ ทุกฺกฏสฺส ญตฺติยา ทุกฺกฏํ ทฺวีหิ
กมฺมวาจาหิ ทุกฺกฏา กมฺมวาจาปริโยสาเน อุปชฺฌายาย อาปตฺติ
ปาจิตฺติยสฺส คณสฺส จ อาจรินิยา จ อาปตฺติ ทุกฺกฏสฺส
อนาปตฺติ เอกนฺตริกํ เอกํ วุฏฺฐาเปติ อุมฺมตฺติกาย
อาทิกมฺมิกายาติ
กุมารีภูตวคฺโค อฏฺฐโม

ฉตฺตุปาหนวคฺคสฺส ปฐมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย ฉตฺตุปาหนํ ธาเรนฺติ มนุสฺสา อุชฺฌายนฺติ ขียนฺติ วิปาเจนฺติ



กถํ หิ นาม ภิกฺขุนิโย ฉตฺตุปาหนํ ธาเรสฺสนฺติ เสยฺยถาปิ
คิหินิโย กามโภคินิโยติ อสฺโสสุํ โข ภิกฺขุนิโย เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ นาม
ฉพฺพคฺคิยา ภิกฺขุนิโย ฉตฺตุปาหนํ ธาเรสฺสนฺตีติ เป สจฺจํ กิร
ภิกฺขเว ฉพฺพคฺคิยา ภิกฺขุนิโย ฉตฺตุปาหนํ ธาเรนฺตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ฉพฺพคฺคิยา ภิกฺขุนิโย
ฉตฺตุปาหนํ ธาเรสฺสนฺติ เนตํ ภิกฺขเว อปฺปสนฺนานํ วา
ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี ฉตฺตุปาหนํ ธาเรยฺย ปาจิตฺติยนฺติ
เอวญฺจิทํ ภควตา ภิกฺขุนีนํ สิกฺขาปทํ ปญฺญตฺตํ โหติ
เตน โข ปน สมเยน อญฺญตรา ภิกฺขุนี คิลานา
โหติ ตสฺสา วินา ฉตฺตุปาหนํ น ผาสุ โหติ ภควโต
เอตมตฺถํ อาโรเจสุํ เป อนุชานามิ ภิกฺขเว คิลานาย ภิกฺขุนิยา
ฉตฺตุปาหนํ เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี อคิลานา ฉตฺตุปาหนํ ธาเรยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อคิลานา นาม ยสฺสา
วินา ฉตฺตุปาหนํ ผาสุ โหติ คิลานา นาม ยสฺสา วินา


ฉตฺตุปาหนํ น ผาสุ โหติ ฉตฺตํ นาม ตีณิ ฉตฺตานิ เสตจฺฉตฺตํ
กิลญฺชจฺฉตฺตํ ปณฺณจฺฉตฺตํ มณฺฑลพนฺธํ ธาเรยฺยาติ สกึปิ
ธาเรติ อาปตฺติ ปาจิตฺติยสฺส
อคิลานา อคิลานสญฺญา ฉตฺตุปาหนํ ธาเรติ อาปตฺติ
ปาจิตฺติยสฺส อคิลานา เวมติกา ฉตฺตุปาหนํ ธาเรติ อาปตฺติ
ปาจิตฺติยสฺส อคิลานา คิลานสญฺญา ฉตฺตุปาหนํ ธาเรติ อาปตฺติ
ปาจิตฺติยสฺส ฉตฺตํ ธาเรติ น อุปาหนํ อาปตฺติ ทุกฺกฏสฺส
อุปาหนํ ธาเรติ น ฉตฺตํ อาปตฺติ ทุกฺกฏสฺส คิลานา
อคิลานสญฺญา อาปตฺติ ทุกฺกฏสฺส คิลานา เวมติกา
อาปตฺติ ทุกฺกฏสฺส คิลานา คิลานสญฺญา อนาปตฺติ
อนาปตฺติ คิลานาย อาราเม อารามุปจาเร ธาเรติ
อาปทาสุ อุมฺมตฺติกาย อาทิกมฺมิกายาติ

ฉตฺตุปาหนวคฺคสฺส ทุติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย ยาเนน ยายนฺติ มนุสฺสา อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนิโย ยาเนน ยายิสฺสนฺติ เสยฺยถาปิ
คิหินิโย กามโภคินิโยติ อสฺโสสุํ โข ภิกฺขุนิโย เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ ยา ตา ภิกฺขุนิโย



อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ นาม
ฉพฺพคฺคิยา ภิกฺขุนิโย ยาเนน ยายิสฺสนฺตีติ เป สจฺจํ กิร ภิกฺขเว
ฉพฺพคฺคิยา ภิกฺขุนิโย ยาเนน ยายนฺตีติ สจฺจํ ภควาติ วิครหิ
พุทฺโธ ภควา กถํ หิ นาม ภิกฺขเว ฉพฺพคฺคิยา ภิกฺขุนิโย
ยาเนน ยายิสฺสนฺติ เนตํ ภิกฺขเว อปฺปสนฺนานํ วา ปสาทาย
เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ยา ปน ภิกฺขุนี ยาเนน ยาเยยฺย ปาจิตฺติยนฺติ เอวญฺจิทํ
ภควตา ภิกฺขุนีนํ สิกฺขาปทํ ปญฺญตฺตํ โหติ
เตน โข ปน สมเยน อญฺญตรา ภิกฺขุนี คิลานา
โหติ น สกฺโกติ ปทสา คนฺตุํ ภควโต เอตมตฺถํ อาโรเจสุํ เป
อนุชานามิ ภิกฺขเว คิลานาย ภิกฺขุนิยา ยานํ เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
อคิลานา ยาเนน ยาเยยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อคิลานา นาม สกฺโกติ
ปทสา คนฺตุํ คิลานา นาม น สกฺโกติ ปทสา คนฺตุํ ยานํ
นาม วยฺหํ รโถ สกฏํ สนฺทมานิกา สิวิกา ปาฏงฺกี ยาเยยฺยาติ
สกึปิ ยายติ อาปตฺติ ปาจิตฺติยสฺส
อคิลานา อคิลานสญฺญา ยาเนน ยายติ อาปตฺติ
ปาจิตฺติยสฺส อคิลานา เวมติกา ยาเนน ยายติ อาปตฺติ


ปาจิตฺติยสฺส อคิลานา คิลานสญฺญา ยาเนน ยายติ อาปตฺติ
ปาจิตฺติยสฺส คิลานา อคิลานสญฺญา อาปตฺติ ทุกฺกฏสฺส
คิลานา เวมติกา อาปตฺติ ทุกฺกฏสฺส คิลานา คิลานสญฺญา
อนาปตฺติ
อนาปตฺติ คิลานาย อาปทาสุ อุมฺมตฺติกาย
อาทิกมฺมิกายาติ

ฉตฺตุปาหนวคฺคสฺส ตติยสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตรา
ภิกฺขุนี อญฺญตริสฺสา อิตฺถิยา กุลุปิกา โหติ อถโข สา อิตฺถี
ตํ ภิกฺขุนึ เอตทโวจ หนฺทยฺเย อิมํ สงฺฆาณึ อมุกาย นาม
อิตฺถิยา เทหีติ อถโข สา ภิกฺขุนี สจาหํ ปตฺเตน อาทาย
คจฺฉามิ วิสฺสโร เม ภวิสฺสตีติ ปฏิมุญฺจิตฺวา อคมาสิ ตสฺสา
รถิยาย สุตฺตเก ฉินฺเน วิปฺปกิริยึสุ มนุสฺสา อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนิโย สงฺฆาณึ ธาเรสฺสนฺติ
เสยฺยถาปิ คิหินิโย กามโภคินิโยติ อสฺโสสุํ โข ภิกฺขุนิโย เตสํ
มนุสฺสานํ อุชฺฌายนฺตานํ ขียนฺตานํ วิปาเจนฺตานํ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ
นาม ภิกฺขุนี สงฺฆาณึ ธาเรสฺสตีติ เป สจฺจํ กิร ภิกฺขเว


ภิกฺขุนี สงฺฆาณึ ธาเรตีติ สจฺจํ ภควาติ วิครหิ พุทฺโธ ภควา
กถํ หิ นาม ภิกฺขเว ภิกฺขุนี สงฺฆาณึ ธาเรสฺสติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี สงฺฆาณึ ธาเรยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ สงฺฆาณิ นาม ยา กาจิ
กฏุปคา ธาเรยฺยาติ สกึปิ ธาเรติ อาปตฺติ ปาจิตฺติยสฺส
อนาปตฺติ อาพาธปฺปจฺจยา กฏิสุตฺตกํ ธาเรติ
อุมฺมตฺติกาย อาทิกมฺมิกายาติ

ฉตฺตุปาหนวคฺคสฺส จตุตฺถสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย อิตฺถาลงฺการํ ธาเรนฺติ มนุสฺสา อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนิโย อิตฺถาลงฺการํ ธาเรสฺสนฺติ
เสยฺยถาปิ คิหินิโย กามโภคินิโยติ อสฺโสสุํ โข ภิกฺขุนิโย เตสํ
มนุสฺสานํ อุชฺฌายนฺตานํ ขียนฺตานํ วิปาเจนฺตานํ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ



หิ นาม ฉพฺพคฺคิยา ภิกฺขุนิโย อิตฺถาลงฺการํ ธาเรสฺสนฺตีติ เป
สจฺจํ กิร ภิกฺขเว ฉพฺพคฺคิยา ภิกฺขุนิโย อิตฺถาลงฺการํ ธาเรนฺตีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว
ฉพฺพคฺคิยา ภิกฺขุนิโย อิตฺถาลงฺการํ ธาเรสฺสนฺติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี อิตฺถาลงฺการํ ธาเรยฺย
ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อิตฺถาลงฺกาโร นาม สีสุปโค
คีวุปโค หตฺถุปโค ปาทุปโค กฏุปโค ธาเรยฺยาติ สกึปิ ธาเรติ
อาปตฺติ ปาจิตฺติยสฺส
อนาปตฺติ อาพาธปฺปจฺจยา อุมฺมตฺติกาย
อาทิกมฺมิกายาติ

ฉตฺตุปาหนวคฺคสฺส ปญฺจมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย คนฺธวณฺณเกน นหายนฺติ มนุสฺสา อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนิโย คนฺธวณฺณเกน นหายิสฺสนฺติ
เสยฺยถาปิ คิหินิโย กามโภคินิโยติ อสฺโสสุํ โข ภิกฺขุนิโย เตสํ



มนุสฺสานํ อุชฺฌายนฺตานํ ขียนฺตานํ วิปาเจนฺตานํ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ
หิ นาม ฉพฺพคฺคิยา ภิกฺขุนิโย คนฺธวณฺณเกน นหายิสฺสนฺตีติ เป
สจฺจํ กิร ภิกฺขเว ฉพฺพคฺคิยา ภิกฺขุนิโย คนฺธวณฺณเกน นหายนฺตีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว
ฉพฺพคฺคิยา ภิกฺขุนิโย คนฺธวณฺณเกน นหายิสฺสนฺติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี คนฺธวณฺณเกน
นหาเยยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ คนฺโธ นาม โย โกจิ
คนฺโธ วณฺณกํ นาม ยงฺกิญฺจิ วณฺณกํ นหาเยยฺยาติ นหายติ
ปโยเค ทุกฺกฏํ นหานปริโยสาเน อาปตฺติ ปาจิตฺติยสฺส
อนาปตฺติ อาพาธปฺปจฺจยา อุมฺมตฺติกาย
อาทิกมฺมิกายาติ

ฉตฺตุปาหนวคฺคสฺส ฉฏฺฐสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย วาสิตเกน ปิญฺญาเกน นหายนฺติ มนุสฺสา อุชฺฌายนฺติ


ขียนฺติ วิปาเจนฺติ กถํ หิ นาม ภิกฺขุนิโย วาสิตเกน ปิญฺญาเกน
นหายิสฺสนฺติ เสยฺยถาปิ คิหินิโย กามโภคินิโยติ อสฺโสสุํ โข
ภิกฺขุนิโย เตสํ มนุสฺสานํ อุชฺฌายนฺตานํ ขียนฺตานํ วิปาเจนฺตานํ
ยา ตา ภิกฺขุนิโย อปฺปิจฺฉา เป ตา อุชฺฌายนฺติ ขียนฺติ วิปาเจนฺติ
กถํ หิ นาม ฉพฺพคฺคิยา ภิกฺขุนิโย วาสิตเกน ปิญฺญาเกน
นหายิสฺสนฺตีติ สจฺจํ กิร ภิกฺขเว ฉพฺพคฺคิยา ภิกฺขุนิโย
วาสิตเกน ปิญฺญาเกน นหายนฺตีติ สจฺจํ ภควาติ วิครหิ พุทฺโธ
ภควา กถํ หิ นาม ภิกฺขเว ฉพฺพคฺคิยา ภิกฺขุนิโย วาสิตเกน
ปิญฺญาเกน นหายิสฺสนฺติ เนตํ ภิกฺขเว อปฺปสนฺนานํ วา ปสาทาย
เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ยา ปน ภิกฺขุนี วาสิตเกน ปิญฺญาเกน นหาเยยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ วาสิตกํ นาม ยงฺกิญฺจิ
คนฺธวาสิตกํ ปิญฺญากํ นาม ติลปิฏฺฐํ วุจฺจติ นหาเยยฺยาติ นหายติ
ปโยเค ทุกฺกฏํ นหานปริโยสาเน อาปตฺติ ปาจิตฺติยสฺส
อนาปตฺติ อาพาธปฺปจฺจยา ปกติปิญฺญาเกน นหายติ
อุมฺมตฺติกาย อาทิกมฺมิกายาติ
ฉตฺตุปาหนวคฺคสฺส สตฺตมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน



อนาถปิณฺฑิกสฺส อาราเม เตน โข ปน สมเยน ภิกฺขุนิโย ภิกฺขุนิยา
อุมฺมทฺทาเปนฺติปิ ปริมทฺทาเปนฺติปิ มนุสฺสา วิหารจาริกํ
อาหิณฺฑนฺตา ปสฺสิตฺวา อุชฺฌายนฺติ ขียนฺติ วิปาเจนฺติ กถํ หิ นาม
ภิกฺขุนิโย ภิกฺขุนิยา อุมฺมทฺทาเปสฺสนฺติปิ ปริมทฺทาเปสฺสนฺติปิ เสยฺยถาปิ
คิหินิโย กามโภคินิโยติ อสฺโสสุํ โข ภิกฺขุนิโย เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ ยา ตา ภิกฺขุนิโย อปฺปิจฺฉา
เป ตา อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย
ภิกฺขุนิยา อุมฺมทฺทาเปสฺสนฺติปิ ปริมทฺทาเปสฺสนฺติปีติ เป สจฺจํ กิร
ภิกฺขเว ภิกฺขุนิโย ภิกฺขุนิยา อุมฺมทฺทาเปนฺติปิ ปริมทฺทาเปนฺติปีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว ภิกฺขุนิโย
ภิกฺขุนิยา อุมฺมทฺทาเปสฺสนฺติปิ ปริมทฺทาเปสฺสนฺติปิ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี ภิกฺขุนิยา อุมฺมทฺทาเปยฺย
วา ปริมทฺทาเปยฺย วา ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ อิมสฺมึ
อตฺเถ อธิปฺเปตา ภิกฺขุนีติ ภิกฺขุนิยาติ อญฺญาย ภิกฺขุนิยา
อุมฺมทฺทาเปยฺย วาติ อุมฺมทฺทาเปติ อาปตฺติ ปาจิตฺติยสฺส
ปริมทฺทาเปยฺย วาติ สมฺพาหาเปติ อาปตฺติ ปาจิตฺติยสฺส
อนาปตฺติ คิลานาย อาปทาสุ อุมฺมตฺติกาย
อาทิกมฺมิกายาติ


ฉตฺตุปาหนวคฺคสฺส อฏฺฐม-นวม-ทสมสิกฺขาปทานิ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
สิกฺขมานาย อุมฺมทฺทาเปนฺติปิ ปริมทฺทาเปนฺติปิ เป สามเณริยา
อุมฺมทฺทาเปนฺติปิ ปริมทฺทาเปนฺติปิ เป คิหินิยา อุมฺมทฺทาเปนฺติปิ
ปริมทฺทาเปนฺติปิ มนุสฺสา วิหารจาริกํ อาหิณฺฑนฺตา ปสฺสิตฺวา
อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย คิหินิยา
อุมฺมทฺทาเปสฺสนฺติปิ ปริมทฺทาเปสฺสนฺติปิ เสยฺยถาปิ คิหินิโย
กามโภคินิโยติ อสฺโสสุํ โข ภิกฺขุนิโย เตสํ มนุสฺสานํ อุชฺฌายนฺตานํ
ขียนฺตานํ วิปาเจนฺตานํ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย คิหินิยา
อุมฺมทฺทาเปสฺสนฺติปิ ปริมทฺทาเปสฺสนฺติปีติ เป สจฺจํ กิร ภิกฺขเว
ภิกฺขุนิโย คิหินิยา อุมฺมทฺทาเปนฺติปิ ปริมทฺทาเปนฺติปีติ สจฺจํ
ภควาติ วิครหิ พุทฺโธ ภควา กถํ หิ นาม ภิกฺขเว ภิกฺขุนิโย
คิหินิยา อุมฺมทฺทาเปสฺสนฺติปิ ปริมทฺทาเปสฺสนฺติปิ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี คิหินิยา อุมฺมทฺทาเปยฺย
วา ปริมทฺทาเปยฺย วา ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ


อิมสฺมึ อตฺเถ อธิปฺเปตา ภิกฺขุนีติ สิกฺขมานา นาม เทฺว วสฺสานิ
ฉสุ ธมฺเมสุ สิกฺขิตสิกฺขา สามเณรี นาม ทสสิกฺขาปทิกา
คิหินี นาม อาคารินี วุจฺจติ อุมฺมทฺทาเปยฺย วาติ อุมฺมทฺทาเปติ
อาปตฺติ ปาจิตฺติยสฺส ปริมทฺทาเปยฺย วาติ สมฺพาหาเปติ อาปตฺติ
ปาจิตฺติยสฺส
อนาปตฺติ อาพาธปฺปจฺจยา อาปทาสุ อุมฺมตฺติกาย
อาทิกมฺมิกายาติ

ฉตฺตุปาหนวคฺคสฺส เอกาทสมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
ภิกฺขุสฺส ปุรโต อนาปุจฺฉา อาสเน นิสีทนฺติ ภิกฺขู อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนิโย ภิกฺขุสฺส ปุรโต
อนาปุจฺฉา อาสเน นิสีทิสฺสนฺตีติ เป สจฺจํ กิร ภิกฺขเว ภิกฺขุนิโย
ภิกฺขุสฺส ปุรโต อนาปุจฺฉา อาสเน นิสีทนฺตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ภิกฺขุนิโย ภิกฺขุสฺส
ปุรโต อนาปุจฺฉา อาสเน นิสีทนฺติ เนตํ ภิกฺขเว อปฺปสนฺนานํ
วา ปสาทาย เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ
อุทฺทิสนฺตุ ยา ปน ภิกฺขุนี ภิกฺขุสฺส ปุรโต อนาปุจฺฉา อาสเน
นิสีเทยฺย ปาจิตฺติยนฺติ



ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ ภิกฺขุสฺส ปุรโตติ
อุปสมฺปนฺนสฺส ปุรโต อนาปุจฺฉาติ อนปโลเกตฺวา อาสเน
นิสีเทยฺยาติ อนฺตมโส ฉมายมฺปิ นิสีทติ อาปตฺติ ปาจิตฺติยสฺส
อนาปุจฺฉิเต อนาปุจฺฉิตสญฺญา อาสเน นิสีทติ อาปตฺติ
ปาจิตฺติยสฺส อนาปุจฺฉิเต เวมติกา อาสเน นิสีทติ อาปตฺติ
ปาจิตฺติยสฺส อนาปุจฺฉิเต อาปุจฺฉิตสญฺญา อาสเน นิสีทติ อาปตฺติ
ปาจิตฺติยสฺส อาปุจฺฉิเต อนาปุจฺฉิตสญฺญา อาปตฺติ ทุกฺกฏสฺส
อาปุจฺฉิเต เวมติกา อาปตฺติ ทุกฺกฏสฺส อาปุจฺฉิเต อาปุจฺฉิตสญฺญา
อนาปตฺติ
อนาปตฺติ อาปุจฺฉา อาสเน นิสีทติ คิลานาย อาปทาสุ
อุมฺมตฺติกาย อาทิกมฺมิกายาติ

ฉตฺตุปาหนวคฺคสฺส ทฺวาทสมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ภิกฺขุนิโย
อโนกาสกตํ ภิกฺขุํ ปญฺหํ ปุจฺฉนฺติ ภิกฺขู อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนิโย อโนกาสกตํ ภิกฺขุํ ปญฺหํ
ปุจฺฉิสฺสนฺตีติ เป สจฺจํ กิร ภิกฺขเว ภิกฺขุนิโย อโนกาสกตํ ภิกฺขุํ



ปญฺหํ ปุจฺฉนฺตีติ สจฺจํ ภควาติ วิครหิ พุทฺโธ ภควา กถํ
หิ นาม ภิกฺขเว ภิกฺขุนิโย อโนกาสกตํ ภิกฺขุํ ปญฺหํ ปุจฺฉิสฺสนฺติ
เนตํ ภิกฺขเว อปฺปสนฺนานํ วา ปสาทาย เป เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
อโนกาสกตํ ภิกฺขุํ ปญฺหํ ปุจฺเฉยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อโนกาสกตนฺติ อนาปุจฺฉา
ภิกฺขุนฺติ อุปสมฺปนฺนํ ปญฺหํ ปุจฺเฉยฺยาติ สุตฺตนฺเต โอกาสํ
การาเปตฺวา วินยํ วา อภิธมฺมํ วา ปุจฺฉติ อาปตฺติ ปาจิตฺติยสฺส
วินเย โอกาสํ การาเปตฺวา สุตฺตนฺตํ วา อภิธมฺมํ วา ปุจฺฉติ
อาปตฺติ ปาจิตฺติยสฺส อภิธมฺเม โอกาสํ การาเปตฺวา สุตฺตนฺตํ
วา วินยํ วา ปุจฺฉติ อาปตฺติ ปาจิตฺติยสฺส
อนาปุจฺฉิเต อนาปุจฺฉิตสญฺญา ปญฺหํ ปุจฺฉติ อาปตฺติ
ปาจิตฺติยสฺส อนาปุจฺฉิเต เวมติกา ปญฺหํ ปุจฺฉติ อาปตฺติ
ปาจิตฺติยสฺส อนาปุจฺฉิเต อาปุจฺฉิตสญฺญา ปญฺหํ ปุจฺฉติ อาปตฺติ
ปาจิตฺติยสฺส อาปุจฺฉิเต อนาปุจฺฉิตสญฺญา อาปตฺติ
ทุกฺกฏสฺส อาปุจฺฉิเต เวมติกา อาปตฺติ ทุกฺกฏสฺส อาปุจฺฉิเต
อาปุจฺฉิตสญฺญา อนาปตฺติ
อนาปตฺติ โอกาสํ การาเปตฺวา ปุจฺฉติ อโนทิสฺส
โอกาสํ การาเปตฺวา ยตฺถ กตฺถจิ ปุจฺฉติ อุมฺมตฺติกาย
อาทิกมฺมิกายาติ


ฉตฺตุปาหนวคฺคสฺส เตรสมสิกฺขาปทํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อญฺญตรา
ภิกฺขุนี อสงฺกจฺฉิกา คามํ ปิณฺฑาย ปาวิสิ ตสฺสา รถิยาย
วาตมณฺฑลิกา สงฺฆาฏิโย อุกฺขิปึสุ มนุสฺสา อุกฺกุฏฺฐึ อกํสุ
สุนฺทโร อยฺยาย ถนุทโรติ สา ภิกฺขุนี มนุสฺเสหิ อุปฺผณฺฑิยมานา
มงฺกุ อโหสิ อถโข สา ภิกฺขุนี อุปสฺสยํ คนฺตฺวา ภิกฺขุนีนํ
เอตมตฺถํ อาโรเจสิ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขยนฺติ วิปาเจนฺติ กถํ หิ นาม ภิกฺขุนี อสงฺกจฺฉิกา
คามํ ปวิสิสฺสตีติ เป สจฺจํ กิร ภิกฺขเว ภิกฺขุนี อสงฺกจฺฉิกา
คามํ ปวิสตีติ สจฺจํ ภควาติ วิครหิ พุทฺโธ ภควา กถํ หิ
นาม ภิกฺขเว ภิกฺขุนี อสงฺกจฺฉิกา คามํ ปวิสิสฺสติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี อสงฺกจฺฉิกา คามํ
ปวิเสยฺย ปาจิตฺติยนฺติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อสงฺกจฺฉิกาติ วินา สงฺกจฺฉิกํ




สงฺกจฺฉิกํ นาม อธกฺขกํ อุพฺภนาภิ ตสฺส ปฏิจฺฉาทนตฺถาย
คามํ ปวิเสยฺยาติ ปริกฺขิตฺตสฺส คามสฺส ปริกฺเขปํ อติกฺกมนฺติยา
อาปตฺติ ปาจิตฺติยสฺส อปริกฺขิตฺตสฺส คามสฺส อุปจารํ
โอกฺกมนฺติยา อาปตฺติ ปาจิตฺติยสฺส
อนาปตฺติ อจฺฉินฺนจีวริกาย นฏฺฐจีวริกาย คิลานาย
อสติยา อชานนฺติยา อุมฺมตฺติกาย อาทิกมฺมิกายาติ
ฉตฺตุปาหนวคฺโค นวโม
อุทฺทิฏฺฐา โข อยฺยาโย ฉสฏฺฐิสตา ปาจิตฺติยา ธมฺมา
ตตฺถยฺยาโย ปุจฺฉามิ กจฺจิตฺถ ปริสุทฺธา ทุติยมฺปิ ปุจฺฉามิ
กจฺจิตฺถ ปริสุทฺธา ตติยมฺปิ ปุจฺฉามิ กจฺจิตฺถ ปริสุทฺธา
ปริสุทฺเธตฺถยฺยาโย ตสฺมา ตุณฺหี เอวเมตํ ธารยามีติ
ปาจิตฺติยา นิฏฺฐิตา





ปาฏิเทสนียกณฺฑํ
อิเม โข ปนยฺยาโย อฏฺฐ ปาฏิเทสนียา ธมฺมา อุทฺเทสํ
อาคจฺฉนฺติ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย สปฺปึ วิญฺญาเปตฺวา ภุญฺชนฺติ มนุสฺสา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนิโย สปฺปึ วิญฺญาเปตฺวา
ภุญฺชิสฺสนฺติ กสฺส สมฺปนฺนํ น มนาปํ กสฺส สาทุํ น รุจฺจตีติ
อสฺโสสุํ โข ภิกฺขุนิโย เตสํ มนุสฺสานํ อุชฺฌายนฺตานํ ขียนฺตานํ
วิปาเจนฺตานํ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม ฉพฺพคฺคิยา ภิกฺขุนิโย
สปฺปึ วิญฺญาเปตฺวา ภุญฺชิสฺสนฺตีติ เป สจฺจํ กิร ภิกฺขเว
ภิกฺขุนิโย สปฺปึ วิญฺญาเปตฺวา ภุญฺชนฺตีติ สจฺจํ ภควาติ
วิครหิ พุทฺโธ ภควา กถํ หิ นาม ภิกฺขเว ฉพฺพคฺคิยา ภิกฺขุนิโย
สปฺปึ วิญฺญาเปตฺวา ภุญฺชิสฺสนฺติ เนตํ ภิกฺขเว อปฺปสนฺนานํ
วา ปสาทาย เป เอวญฺจ ปน ภิกฺขเว ภิกฺขุนิโย อิมํ
สิกฺขาปทํ อุทฺทิสนฺตุ ยา ปน ภิกฺขุนี สปฺปึ วิญฺญาเปตฺวา
ภุญฺเชยฺย ปฏิเทเสตพฺพํ ตาย ภิกฺขุนิยา คารยฺหํ อยฺเย ธมฺมํ
อาปชฺชึ อสปฺปายํ ปาฏิเทสนียํ ตํ ปฏิเทเสมีติ เอวญฺจิทํ


ภควตา ภิกฺขุนีนํ สิกฺขาปทํ ปญฺญตฺตํ โหติ
เตน โข ปน สมเยน ภิกฺขุนิโย คิลานา โหนฺติ
คิลานปุจฺฉิกา ภิกฺขุนิโย คิลานา ภิกฺขุนิโย เอตทโวจุํ กจฺจิ
อยฺเย ขมนียํ กจฺจิ ยาปนียนฺติ ปุพฺเพ มยํ อยฺเย สปฺปึ
วิญฺญาเปตฺวา ภุญฺชาม เตน โน ผาสุ โหตุ อิทานิ ปน ภควตา
ปฏิกฺขิตฺตนฺติ กุกฺกุจฺจายนฺตา น วิญฺญาเปม เตน โน น ผาสุ
โหตีติ ภควโต เอตมตฺถํ อาโรเจสุํ เป อนุชานามิ ภิกฺขเว
คิลานาย ภิกฺขุนิยา สปฺปึ วิญฺญาเปตฺวา ภุญฺชิตุํ เอวญฺจ ปน
ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี
อคิลานา สปฺปึ วิญฺญาเปตฺวา ภุญฺเชยฺย ปฏิเทเสตพฺพํ ตาย
ภิกฺขุนิยา คารยฺหํ อยฺเย ธมฺมํ อาปชฺชึ อสปฺปายํ ปาฏิเทสนียํ
ตํ ปฏิเทเสมีติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อคิลานา นาม ยสฺสา
วินา สปฺปินา ผาสุ โหติ คิลานา นาม ยสฺสา วินา สปฺปินา
น ผาสุ โหติ สปฺปิ นาม โคสปฺปิ วา อชิกาสปฺปิ วา
มหิสสปฺปิ วา เยสํ มํสํ กปฺปติ เตสํ สปฺปิ อคิลานา
อตฺตโน อตฺถาย วิญฺญาเปติ ปโยเค ทุกฺกฏํ ปฏิลาเภน
ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร



อชฺโฌหาเร อาปตฺติ ปาฏิเทสนียสฺส
อคิลานา อคิลานสญฺญา สปฺปึ วิญฺญาเปตฺวา ภุญฺชติ
อาปตฺติ ปาฏิเทสนียสฺส อคิลานา เวมติกา สปฺปึ วิญฺญาเปตฺวา
ภุญฺชติ อาปตฺติ ปาฏิเทสนียสฺส อคิลานา คิลานสญฺญา สปฺปึ
วิญฺญาเปตฺวา ภุญฺชติ อาปตฺติ ปาฏิเทสนียสฺส คิลานา
อคิลานสญฺญา อาปตฺติ ทุกฺกฏสฺส คิลานา เวมติกา อาปตฺติ
ทุกฺกฏสฺส คิลานา คิลานสญฺญา อนาปตฺติ
อนาปตฺติ คิลานาย คิลานา หุตฺวา วิญฺญาเปตฺวา
อคิลานา ภุญฺชติ คิลานาย เสสกํ ภุญฺชติ ญาตกานํ
ปวาริตานํ อญฺญสฺสตฺถาย อตฺตโน ธเนน อุมฺมตฺติกาย
อาทิกมฺมิกายาติ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย เตลํ วิญฺญาเปตฺวา ภุญฺชนฺติ สงฺเขโป มธธ
วิญฺญาเปตฺวา ภุญฺชนฺติ ผาณิตํ วิญฺญาเปตฺวา ภุญฺชนฺติ มจฺฉํ
วิญฺญาเปตฺวา ภุญฺชนฺติ มํสํ วิญฺญาเปตฺวา ภุญฺชนฺติ ขีรํ
วิญฺญาเปตฺวา ภุญฺชนฺติ ทธึ วิญฺญาเปตฺวา ภุญฺชนฺติ มนุสฺสา
อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย ทธึ
วิญฺญาเปตฺวา ภุญฺชิสฺสนฺติ กสฺส สมฺปนฺนํ น มนาปํ กสฺส



สาทุํ น รุจฺจตีติ อสฺโสสุํ โข ภิกฺขุนิโย เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ ยา ตา ภิกฺขุนิโย
อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ นาม
ฉพฺพคฺคิยา ภิกฺขุนิโย ทธึ วิญฺญาเปตฺวา ภุญฺชิสฺสนฺตีติ เป สจฺจํ
กิร ภิกฺขเว ฉพฺพคฺคิยา ภิกฺขุนิโย ทธึ วิญฺญาเปตฺวา ภุญฺชนฺตีติ
สจฺจํ ภควาติ วิครหิ พุทฺโธ ภควา กถํ หิ นาม ภิกฺขเว
ฉพฺพคฺคิยา ภิกฺขุนิโย ทธึ วิญฺญาเปตฺวา ภุญฺชิสฺสนฺติ เนตํ ภิกฺขเว
อปฺปสนฺนานํ วา ปสาทาย เป เอวญฺจ ปน ภิกฺขเว ภิกฺขุนิโย
อิมํ สิกฺขาปทํ อุทฺทิสนฺตุ ยา ปน ภิกฺขุนี ทธึ วิญฺญาเปตฺวา
ภุญฺเชยฺย ปฏิเทเสตพฺพํ ตาย ภิกฺขุนิยา คารยฺหํ อยฺเย ธมฺมํ
อาปชฺชึ อสปฺปายํ ปาฏิเทสนียํ ตํ ปฏิเทเสมีติ เอวญฺจิทํ
ภควตา ภิกฺขุนีนํ สิกฺขาปทํ ปญฺญตฺตํ โหติ
เตน โข ปน สมเยน ภิกฺขุนิโย คิลานา โหนฺติ
คิลานปุจฺฉิกา ภิกฺขุนิโย คิลานา ภิกฺขุนิโย เอตทโวจุํ กจฺจิ อยฺเย
ขมนียํ กจฺจิ ยาปนียนฺติ ปุพฺเพ มยํ อยฺเย ทธึ วิญฺญาเปตฺวา
ภุญฺชาม เตน โน ผาสุ โหติ อิทานิ ปน ภควตา ปฏิกฺขิตฺตนฺติ
กุกฺกุจฺจายนฺตา น วิญฺญาเปม เตน โน น ผาสุ โหตีติ
ภควโต เอตมตฺถํ อาโรเจสุํ เป อนุชานามิ ภิกฺขเว คิลานาย
ภิกฺขุนิยา ทธึ วิญฺญาเปตฺวา ภุญฺชิตุํ เอวญฺจ ปน ภิกฺขเว
ภิกฺขุนิโย อิมํ สิกฺขาปทํ อุทฺทิสนฺตุ ยา ปน ภิกฺขุนี อคิลานา



ทธึ วิญฺญาเปตฺวา ภุญฺเชยฺย ปฏิเทเสตพฺพํ ตาย ภิกฺขุนิยา คารยฺหํ
อยฺเย ธมฺมํ อาปชฺชึ อสปฺปายํ ปาฏิเทสนียํ ตํ ปฏิเทเสมีติ
ยา ปนาติ ยา ยาทิสา เป ภิกฺขุนีติ เป อยํ
อิมสฺมึ อตฺเถ อธิปฺเปตา ภิกฺขุนีติ อคิลานา นาม ยสฺสา วินา
ทธินา ผาสุ โหติ คิลานา นาม ยสฺสา วินา ทธินา น ผาสุ
โหติ เตลํ นาม ติลเตลํ สาสปเตลํ มธุกเตลํ เอรณฺฑเตลํ
วสาเตลํ มธุ นาม มกฺขิกามธุ ผาณิตํ นาม อุจฺฉุมฺหา
นิพฺพตฺตํ มจฺโฉ นาม โอทโก วุจฺจติ มํสํ นาม เยสํ มํสํ กปฺปติ
เตสํ มํสํ ขีรํ นาม โคขีรํ วา อชิกาขีรํ วา มหิสขีรํ วา เยสํ
มํสํ กปฺปติ เตสํ ขีรํ ทธิ นาม เตสญฺเญว ทธิ อคิลานา
อตฺตโน อตฺถาย วิญฺญาเปติ ปโยเค ทุกฺกฏํ ปฏิลาเภน
ภุญฺชิสฺสามีติ ปฏิคฺคณฺหาติ อาปตฺติ ทุกฺกฏสฺส อชฺโฌหาเร
อชฺโฌหาเร อาปตฺติ ปาฏิเทสนียสฺส
อคิลานา อคิลานสญฺญา ทธึ วิญฺญาเปตฺวา ภุญฺชติ
อาปตฺติ ปาฏิเทสนียสฺส อคิลานา เวมติกา ทธึ วิญฺญาเปตฺวา
ภุญฺชติ อาปตฺติ ปาฏิเทสนียสฺส อคิลานา คิลานสญฺญา ทธึ
วิญฺญาเปตฺวา ภุญฺชติ อาปตฺติ ปาฏิเทสนียสฺส คิลานา
อคิลานสญฺญา อาปตฺติ ทุกฺกฏสฺส คิลานา เวมติกา อาปตฺติ
ทุกฺกฏสฺส คิลานา คิลานสญฺญา อนาปตฺติ



อนาปตฺติ คิลานาย คิลานา หุตฺวา วิญฺญาเปตฺวา
อคิลานา ภุญฺชติ คิลานาย เสสกํ ภุญฺชติ ญาตกานํ ปวาริตานํ
อญฺญสฺสตฺถาย อตฺตโน ธเนน อุมฺมตฺติกาย อาทิกมฺมิกายาติ
อุทฺทิฏฺฐา โข อยฺยาโย อฏฺฐ ปาฏิเทสนียา ธมฺมา
ตตฺถยฺยาโย ปุจฺฉามิ กจฺจิตฺถ ปริสุทฺธา ทุติยมฺปิ ปุจฺฉามิ
กจฺจิตฺถ ปริสุทฺธา ตติยมฺปิ ปุจฺฉามิ กจฺจิตฺถ ปริสุทฺธา
ปริสุทฺเธตฺถยฺยาโย ตสฺมา ตุณฺหี เอวเมตํ ธารยามีติ
ปาฏิเทสนียา นิฏฺฐิตา




เสขิยกณฺฑํ
อิเม โข ปนยฺยาโย เสขิยา ธมฺมา อุทฺเทสํ อาคจฺฉนฺติ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา ภิกฺขุนิโย
ปุรโตปิ ปจฺฉโตปิ โอลมฺพนฺตา นิวาเสนฺติ มนุสฺสา อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุนิโย ปุรโตปิ ปจฺฉโตปิ
โอลมฺพนฺตา นิวาเสสฺสนฺติ เสยฺยถาปิ คิหินิโย กามโภคินิโยติ
อสฺโสสุํ โข ภิกฺขุนิโย เตสํ มนุสฺสานํ อุชฺฌายนฺตานํ ขียนฺตานํ
วิปาเจนฺตานํ ยา ตา ภิกฺขุนิโย อปฺปิจฺฉา เป ตา
อุชฺฌายนฺติ ขียนฺติ วิปาเจนฺติ กถํ หิ นาม ฉพฺพคฺคิยา ภิกฺขุนิโย
ปุรโตปิ ปจฺฉโตปิ โอลมฺพนฺตา นิวาเสสฺสนฺตีติ เป สจฺจํ
กิร ภิกฺขเว ฉพฺพคฺคิยา ภิกฺขุนิโย ปุรโตปิ ปจฺฉโตปิ โอลมฺพนฺตา
นิวาเสนฺตีติ สจฺจํ ภควาติ วิครหิ พุทฺโธ ภควา กถํ หิ
นาม ภิกฺขเว ฉพฺพคฺคิยา ภิกฺขุนิโย ปุรโตปิ ปจฺฉโตปิ โอลมฺพนฺตา
นิวาเสสฺสนฺติ เนตํ ภิกฺขเว อปฺปสนฺนานํ วา ปสาทาย เป
เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
ปริมณฺฑลํ นิวาเสสฺสามีติ สิกฺขา กรณียาติ
ปริมณฺฑลํ นิวาเสตพฺพํ นาภิมณฺฑลํ ชานุมณฺฑลํ
ปฏิจฺฉาเทนฺติยา ยา อนาทริยํ ปฏิจฺจ ปุรโต วา ปจฺฉโต วา



โอลมฺพนฺตา นิวาเสติ อาปตฺติ ทุกฺกฏสฺส
อนาปตฺติ อสญฺจิจฺจ อสติยา อชานนฺติยา คิลานาย
อาปทาสุ อุมฺมตฺติกาย อาทิกมฺมิกายาติ สงฺเขโป
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน ฉพฺพคฺคิยา
ภิกฺขุนิโย อุทเก อุจฺจารมฺปิ ปสฺสาวมฺปิ เขฬมฺปิ กโรนฺติ มนุสฺสา
อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนิโย อุทเก
อุจฺจารมฺปิ ปสฺสาวมฺปิ เขฬมฺปิ กริสฺสนฺติ เสยฺยถาปิ คิหินิโย
กามโภคินิโยติ อสฺโสสุํ โข ภิกฺขุนิโย เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ ยา ตา ภิกฺขุนิโย อปฺปิจฺฉา
เป ตา อุชฺฌายนฺติ ขียนฺติ วิปาเจนฺติ กถํ หิ นาม ฉพฺพคฺคิยา
ภิกฺขุนิโย อุทเก อุจฺจารมฺปิ ปสฺสาวมฺปิ เขฬมฺปิ กริสฺสนฺตีติ
อถโข ตา ภิกฺขุนิโย ภิกฺขูนํ เอตมตฺถํ อาโรเจสุํ ภิกฺขู ภควโต
เอตมตฺถํ อาโรเจสุํ อถโข ภควา เป ภิกฺขู ปฏิปุจฺฉิ สจฺจํ
กิร ภิกฺขเว ฉพฺพคฺคิยา ภิกฺขุนิโย อุทเก อุจฺจารมฺปิ ปสฺสาวมฺปิ
เขฬมฺปิ กโรนฺตีติ สจฺจํ ภควาติ วิครหิ พุทฺโธ ภควา กถํ
หิ นาม ภิกฺขเว ฉพฺพคฺคิยา ภิกฺขุนิโย อุทเก อุจฺจารมฺปิ ปสฺสาวมฺปิ
เขฬมฺปิ กริสฺสนฺติ เนตํ ภิกฺขเว อปฺปสนฺนานํ วา ปสาทาย
เป เอวญฺจ ปน ภิกฺขเว ภิกฺขุนิโย อิมํ สิกฺขาปทํ อุทฺทิสนฺตุ
น อุทเก อุจฺจารํ วา ปสฺสาวํ วา เขฬํ วา กริสฺสามีติ สิกฺขา


กรณียาติ เอวญฺจิทํ ภควตา ภิกฺขุนีนํ สิกฺขาปทํ ปญฺญตฺตํ
โหติ
เตน โข ปน สมเยน คิลานา ภิกฺขุนิโย อุทเก
อุจฺจารมฺปิ ปสฺสาวมฺปิ เขฬมฺปิ กาตุํ กุกฺกุจฺจายนฺติ ภควโต
เอตมตฺถํ อาโรเจสุํ อนุชานามิ ภิกฺขเว คิลานาย ภิกฺขุนิยา อุทเก
อุจฺจารมฺปิ ปสฺสาวมฺปิ เขฬมฺปิ กาตุํ เอวญฺจ ปน ภิกฺขเว
ภิกฺขุนิโย อิมํ สิกฺขาปทํ อุทฺทิสนฺตุ น อุทเก อคิลานา อุจฺจารํ
วา ปสฺสาวํ วา เขฬํ วา กริสฺสามีติ สิกฺขา กรณียาติ
น อุทเก อคิลานาย อุจฺจาโร วา ปสฺสาโว วา เขโฬ
วา กาตพฺโพ ยา อนาทริยํ ปฏิจฺจ อุทเก อคิลานา อุจฺจารํ
วา ปสฺสาวํ วา เขฬํ วา กโรติ อาปตฺติ ทุกฺกฏสฺส
อนาปตฺติ อสญฺจิจฺจ อสติยา อชานนฺติยา คิลานาย
ถเล กโต อุทกํ โอตฺถรติ อาปทาสุ อุมฺมตฺติกาย ขิตฺตจิตฺตาย
เวทนฏฺฏาย อาทิกมฺมิกายาติ
อุทฺทิฏฺฐา โข อยฺยาโย เสขิยา ธมฺมา ตตฺถยฺยาโย
ปุจฺฉามิ กจฺจิตฺถ ปริสุทฺธา ทุติยมฺปิ ปุจฺฉามิ กจฺจิตฺถ
ปริสุทฺธา ตติยมฺปิ ปุจฺฉามิ กจฺจิตฺถ ปริสุทฺธา
ปริสุทฺเธตฺถยฺยาโย ตสฺมา ตุณฺหี เอวเมตํ ธารยามีติ
เสขิยา นิฏฺฐิตา



อิเม โข ปนยฺยาโย สตฺต อธิกรณสมถา ธมฺมา
อุทฺเทสํ อาคจฺฉนฺติ อุปฺปนฺนุปฺปนฺนานํ อธิกรณานํ สมถาย
วูปสมาย สมฺมุขาวินโย ทาตพฺโพ สติวินโย ทาตพฺโพ อมูฬฺหวินโย
ทาตพฺโพ ปฏิญฺญาตกรณํ เยภุยฺยสิกา ตสฺสปาปิยสิกา
ติณวตฺถารโกติ อุทฺทิฏฺฐา โข อยฺยาโย สตฺต อธิกรณสมถา ธมฺมา
ตตฺถยฺยาโย ปุจฺฉามิ กจฺจิตฺถ ปริสุทฺธา ทุติยมฺปิ ปุจฺฉามิ
กจฺจิตฺถ ปริสุทฺธา ตติยมฺปิ ปุจฺฉามิ กจฺจิตฺถ ปริสุทฺธา
ปริสุทฺเธตฺถยฺยาโย ตสฺมา ตุณฺหี เอวเมตํ ธารยามีติ
อธิกรณสมถา นิฏฺฐิตา

อุทฺทิฏฺฐํ โข อยฺยาโย นิทานํ อุทฺทิฏฺฐา อฏฺฐ
ปาราชิกา ธมฺมา อุทฺทิฏฺฐา สตฺตรส สงฺฆาทิเสสา ธมฺมา อุทฺทิฏฺฐา
ตึส นิสฺสคฺคิยา ปาจิตฺติยา ธมฺมา อุทฺทิฏฺฐา ฉสฏฺฐิสตา ปาจิตฺติยา
ธมฺมา อุทฺทิฏฺฐา อฏฺฐ ปาฏิเทสนียา ธมฺมา อุทฺทิฏฺฐา เสขิยา
ธมฺมา อุทฺทิฏฺฐา สตฺต อธิกรณสมถา ธมฺมา เอตฺตกนฺตสฺส
ภควโต สุตฺตาคตํ สุตฺตปริยาปนฺนํ อนฺวฑฺฒมาสํ อุทฺเทสํ อาคจฺฉติ
ตตฺถ สพฺพาเหว สมคฺคาหิ สมฺโมทมานาหิ อวิวทมานาหิ
สิกฺขิตพฺพนฺติ
ภิกฺขุนีวิภงฺโค นิฏฺฐิโต


