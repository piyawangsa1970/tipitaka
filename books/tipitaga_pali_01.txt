
วินยปิฏเก มหาวิภงฺคสฺส
ปฐโม ภาโค

นโม ตสฺส ภควโต อรหโต สมฺมาสมฺพุทฺธสฺส
เวรญฺชกณฺฑํ
เตน สมเยน พุทฺโธ ภควา เวรญฺชายํ วิหรติ
นเฬรุปุจิมนฺทมูเล มหตา ภิกฺขุํสงฺเฆน สทฺธึ ปญฺจมตฺเตหิ ภิกฺขุสเตหิ
อสฺโสสิ โข เวรญฺโช พฺราหฺมโณ สมโณ ขลุ โภ โคตโม
สกฺยปุตฺโต สกฺยกุลา ปพฺพชิโต เวรญฺชายํ วิหรติ
นเฬรุปุจิมนฺทมูเล มหตา ภิกฺขุสงฺเฆน สทฺธึ ปญฺจมตฺเตหิ ตํ โข ปน ภวนฺตํ
โคตมํ เอวํ กลฺยาโณ กิตฺติสทฺโท อพฺภุคฺคโต อิติปิ โส ภควา
อรหํ สมฺมาสมฺพุทฺโธ วิชฺชาจรณสมฺปนฺโน สุคโต โลกวิทู อนุตฺตโร
ปุริสทมฺมสารถิ สตฺถา เทวมนุสฺสานํ พุทฺโธ ภควาติ โส อิมํ
โลกํ สเทวกํ สมารกํ สพฺรหฺมกํ สสฺสมณพฺราหฺมณึ ปชํ
สเทวมนุสฺสํ สยํ อภิญฺญา สจฺฉิกตฺวา ปเวเทติ โส ธมฺมํ เทเสติ
อาทิกลฺยาณํ มชฺเฌกลฺยาณํ ปริโยสานกลฺยาณํ สาตฺถํ สพฺยญฺชนํ
เกวลปริปุณฺณํ ปริสุทฺธํ พฺรหฺมจริยํ ปกาเสติ สาธุ โข ปน
ตถารูปานํ อรหตํ ทสฺสนํ โหตีติ


อถโข เวรญฺโช พฺราหฺมโณ เยน ภควา เตนุปสงฺกมิ
อุปสงฺกมิตฺวา ภควตา สทฺธึ สมฺโมทิ สมฺโมทนียํ กถํ สาราณียํ
วีติสาเรตฺวา เอกมนฺตํ นิสีทิ เอกมนฺตํ นิสินฺโน โข เวรญฺโช
พฺราหฺมโณ ภควนฺตํ เอตทโวจ สุตมฺเมตํ โภ โคตม น สมโณ
โคตโม พฺราหฺมเณ ชิณฺเณ วุฑฺเฒ มหลฺลเก อทฺธคเต
วโยอนุปฺปตฺเต อภิวาเทติ วา ปจฺจุฏฺเฐติ วา อาสเนน วา นิมนฺเตตีติ
ตยิทํ โภ โคตม ตเถว น หิ ภวํ โคตโม พฺราหฺมเณ ชิณฺเณ
วุฑฺเฒ มหลฺลเก อทฺธคเต วโยอนุปฺปตฺเต อภิวาเทติ วา ปจฺจุฏฺเฐติ
วา อาสเนน วา นิมนฺเตติ ตยิทํ โภ โคตม น สมฺปนฺนเมวาติ
นาหนฺตํ พฺราหฺมณ ปสฺสามิ สเทวเก โลเก สมารเก สพฺรหฺมเก
สสฺสมณพฺราหฺมณิยา ปชาย สเทวมนุสฺสาย ยมหํ อภิวาเทยฺยํ
วา ปจฺจุฏฺเฐยฺยํ วา อาสเนน วา นิมนฺเตยฺยํ ยํ หิ พฺราหฺมณ
ตถาคโต อภิวาเทยฺย วา ปจฺจุฏฺเฐยฺย วา อาสเนน วา นิมนฺเตยฺย
มุทฺธาปิ ตสฺส วิปเตยฺยาติ อรสรูโป ภวํ โคตโมติ อตฺถิ
เขฺวส พฺราหฺมณ ปริยาโย เยน มํ ปริยาเยน สมฺมา วทมาโน
วเทยฺย อรสรูโป สมโณ โคตโมติ เย เต พฺราหฺมณ รูปรสา
สทฺทรสา คนฺธรสา รสรสา โผฏฺฐพฺพรสา เต ตถาคตสฺส ปหีนา
อุจฺฉินฺนมูลา ตาลาวตฺถุกตา อนภาวํ กตา อายตึ อนุปฺปาทธมฺมา
อยํ โข พฺราหฺมณ ปริยาโย เยน มํ ปริยาเยน สมฺมา วทมาโน



วเทยฺย อรสรูโป สมโณ โคตโมติ โน จ โข ยํ ตฺวํ สนฺธาย
วเทสีติ นิพฺโภโค ภวํ โคตโมติ อตฺถิ เขฺวส พฺราหฺมณ
ปริยาโย เยน มํ ปริยาเยน สมฺมา วทมาโน วเทยฺย นิพฺโภโค
สมโณ โคตโมติ เย เต พฺราหฺมณ รูปโภคา สทฺทโภคา
คนฺธโภคา รสโภคา โผฏฺฐพฺพโภคา เต ตถาคตสฺส ปหีนา
อุจฺฉินฺนมูลา ตาลาวตฺถุกตา อนภาวํ กตา อายตึ อนุปฺปาทธมฺมา
อยํ โข พฺราหฺมณ ปริยาโย เยน มํ ปริยาเยน สมฺมา วทมาโน
วเทยฺย นิพฺโภโค สมโณ โคตโมติ โน จ โข ยํ ตฺวํ
สนฺธาย วเทสีติ อกิริยวาโท ภวํ โคตโมติ อตฺถิ เขฺวส
พฺราหฺมณ ปริยาโย เยน มํ ปริยาเยน สมฺมา วทมาโน วเทยฺย
อกิริยวาโท สมโณ โคตโมติ อหญฺหิ พฺราหฺมณ อกิริยํ วทามิ
กายทุจฺจริตสฺส วจีทุจฺจริตสฺส มโนทุจฺจริตสฺส อเนกวิหิตานํ ปาปกานํ
อกุสลานํ ธมฺมานํ อกิริยํ วทามิ อยํ โข พฺราหฺมณ
ปริยาโย เยน มํ ปริยาเยน สมฺมา วทมาโน วเทยฺย อกิริยวาโท
สมโณ โคตโมติ โน จ โข ยํ ตฺวํ สนฺธาย วเทสีติ
อุจฺเฉทวาโท ภวํ โคตโมติ อตฺถิ เขฺวส พฺราหฺมณ ปริยาโย
เยน มํ ปริยาเยน สมฺมา วทมาโน วเทยฺย อุจฺเฉทวาโท สมโณ
โคตโมติ อหญฺหิ พฺราหฺมณ อุจฺเฉทํ วทามิ ราคสฺส โทสสฺส
โมหสฺส อเนกวิหิตานํ ปาปกานํ อกุสลานํ ธมฺมานํ อุจฺเฉทํ
วทามิ อยํ โข พฺราหฺมณ ปริยาโย เยน มํ ปริยาเยน สมฺมา


วทมาโน วเทยฺย อุจฺเฉทวาโท สมโณ โคตโมติ โน จ
โข ยํ ตฺวํ สนฺธาย วเทสีติ เชคุจฺฉี ภวํ โคตโมติ อตฺถิ
เขฺวส พฺราหฺมณ ปริยาโย เยน มํ ปริยาเยน สมฺมา วทมาโน
วเทยฺย เชคุจฺฉี สมโณ โคตโมติ อหญฺหิ พฺราหฺมณ ชิคุจฺฉามิ
กายทุจฺจริเตน วจีทุจฺจริเตน มโนทุจฺจริเตน อเนกวิหิตานํ ปาปกานํ
อกุสลานํ ธมฺมานํ สมาปตฺติยา ชิคุจฺฉามิ อยํ โข พฺราหฺมณ
ปริยาโย เยน มํ ปริยาเยน สมฺมา วทมาโน วเทยฺย เชคุจฺฉี
สมโณ โคตโมติ โน จ โข ยํ ตฺวํ สนฺธาย วเทสีติ เวนยิโก
ภวํ โคตโมติ อตฺถิ เขฺวส พฺราหฺมณ ปริยาโย เยน มํ
ปริยาเยน สมฺมา วทมาโน วเทยฺย เวนยิโก สมโณ โคตโมติ
อหญฺหิ พฺราหฺมณ วินยาย ธมฺมํ เทเสมิ ราคสฺส โทสสฺส โมหสฺส
อเนกวิหิตานํ ปาปกานํ อกุสลานํ ธมฺมานํ วินยาย ธมฺมํ เทเสมิ
อยํ โข พฺราหฺมณ ปริยาโย เยน มํ ปริยาเยน สมฺมา วทมาโน
วเทยฺย เวนยิโก สมโณ โคตโมติ โน จ โข ยํ ตฺวํ สนฺธาย
วเทสีติ ตปสฺสี ภวํ โคตโมติ อตฺถิ เขฺวส พฺราหฺมณ
ปริยาโย เยน มํ ปริยาเยน สมฺมา วทมาโน วเทยฺย ตปสฺสี
สมโณ โคตโมติ ตปนียาหํ พฺราหฺมณ ปาปเก อกุสเล ธมฺเม
วทามิ กายทุจฺจริตํ วจีทุจฺจริตํ มโนทุจฺจริตํ ยสฺส โข พฺราหฺมณ
ตปนียา ปาปกา อกุสลา ธมฺมา ปหีนา อุจฺฉินฺนมูลา ตาลาวตฺถุกตา



อนภาวํ กตา อายตึ อนุปฺปาทธมฺมา ตมหํ ตปสฺสีติ วทามิ
ตถาคตสฺส โข พฺราหฺมณ ตปนียา ปาปกา อกุสลา ธมฺมา
ปหีนา อุจฺฉินฺนมูลา ตาลาวตฺถุกตา อนภาวํ กตา อายตึ
อนุปฺปาทธมฺมา อยํ โข พฺราหฺมณ ปริยาโย เยน มํ ปริยาเยน
สมฺมา วทมาโน วเทยฺย ตปสฺสี สมโณ โคตโมติ โน จ
โข ยํ ตฺวํ สนฺธาย วเทสีติ อปคพฺโภ ภวํ โคตโมติ อตฺถิ
เขฺวส พฺราหฺมณ ปริยาโย เยน มํ ปริยาเยน สมฺมา วทมาโน
วเทยฺย อปคพฺโภ สมโณ โคตโมติ ยสฺส โข พฺราหฺมณ
อายตึ คพฺภเสยฺยา ปุนพฺภวาภินิพฺพตฺติ ปหีนา อุจฺฉินฺนมูลา ตาลาวตฺถุกตา
อนภาวํ กตา อายตึ อนุปฺปาทธมฺมา ตมหํ อปคพฺโภติ
วทามิ ตถาคตสฺส โข พฺราหฺมณ อายตึ คพฺภเสยฺยา ปุนพฺภวาภินิพฺพตฺติ
ปหีนา อุจฺฉินฺนมูลา ตาลาวตฺถุกตา อนภาวํ กตา อายตึ
อนุปฺปาทธมฺมา อยํ โข พฺราหฺมณ ปริยาโย เยน มํ ปริยาเยน
สมฺมา วทมาโน วเทยฺย อปคพฺโภ สมโณ โคตโมติ โน จ
โข ยํ ตฺวํ สนฺธาย วเทสีติ
เสยฺยถาปิ พฺราหฺมณ กุกฺกุฏิยา อณฺฑานิ อฏฺฐ วา ทส
วา ทฺวาทส วา ตานสฺสุ กุกฺกุฏิยา สมฺมา อธิสยิตานิ สมฺมา
ปริเสทิตานิ สมฺมา ปริภาวิตานิ โย นุ โข เตสํ กุกฺกุฏจฺฉาปกานํ
ปฐมตรํ ปาทนขสิขาย วา มุขตุณฺฑเกน วา อณฺฑโกสํ
ปทาเลตฺวา โสตฺถินา อภินิพฺพิชฺเฌยฺย กินฺติ สฺวาสฺส วจนีโย


เชฏฺโฐ วา กนิฏฺโฐ วาติ เชฏฺโฐติสฺส โภ โคตม วจนีโย
โส หิ เนสํ เชฏฺโฐ โหตีติ เอวเมว โข อหํ พฺราหฺมณ
อวิชฺชาคตาย ปชาย อณฺฑภูตาย ปริโยนทฺธาย อวิชฺชณฺฑโกสํ
ปทาเลตฺวา เอโก ว โลเก อนุตฺตรํ สมฺมาสมฺโพธึ อภิสมฺพุทฺโธ
โสหํ พฺราหฺมณ เชฏฺโฐ เสฏฺโฐ โลกสฺส อารทฺธํ โข ปน เม
พฺราหฺมณ วิริยํ อโหสิ อสลฺลีนํ อุปฏฺฐิตา สติ อปฺปมุฏฺฐา
ปสฺสทฺโธ กาโย อสารทฺโธ สมาหิตํ จิตฺตํ เอกคฺคํ โส โข
อหํ พฺราหฺมณ วิวิจฺเจว กาเมหิ วิวิจฺจ อกุสเลหิ ธมฺเมหิ สวิตกฺกํ
สวิจารํ วิเวกชํ ปีติสุขํ ปฐมํ ฌานํ อุปสมฺปชฺช วิหาสึ วิตกฺกวิจารานํ
วูปสมา อชฺฌตฺตํ สมฺปสาทนํ เจตโส เอโกทิภาวํ อวิตกฺกํ
อวิจารํ สมาธิชํ ปีติสุขํ ทุติยํ ฌานํ อุปสมฺปชฺช วิหาสึ ปีติยา
จ วิราคา อุเปกฺขโก จ วิหาสึ สโต จ สมฺปชาโน สุขญฺจ
กาเยน ปฏิสํเวเทสึ ยนฺตํ อริยา อาจิกฺขนฺติ อุเปกฺขโก สติมา
สุขวิหารีติ ตติยํ ฌานํ อุปสมฺปชฺช วิหาสึ สุขสฺส จ ปหานา
ทุกฺขสฺส จ ปหานา ปุพฺเพ ว โสมนสฺสโทมนสฺสานํ อตฺถงฺคมา
อทุกฺขมสุขํ อุเปกฺขาสติปาริสุทฺธึ จตุตฺถํ ฌานํ อุปสมฺปชฺช วิหาสึ
โส เอวํ สมาหิเต จิตฺเต ปริสุทฺเธ ปริโยทาเต อนงฺคเณ วิคตูปกฺกิเลเส
มุทุภูเต กมฺมนิเย ฐิเต อาเนญฺชปฺปตฺเต ปุพฺเพนิวาสานุสฺสติญาณาย
จิตฺตํ อภินินฺนาเมสึ โส อเนกวิหิตํ ปุพฺเพนิวาสํ



อนุสฺสรามิ เสยฺยถีทํ เอกํปิ ชาตึ เทฺวปิ ชาติโย ติสฺโสปิ
ชาติโย จตสฺโสปิ ชาติโย ปญฺจปิ ชาติโย ทสปิ ชาติโย วีสํปิ
ชาติโย ตึสํปิ ชาติโย จตฺตาฬีสํปิ ชาติโย ปญฺญาสํปิ ชาติโย
ชาติสตํปิ ชาติสหสฺสํปิ ชาติสตสหสฺสํปิ อเนเกปิ สํวฏฺฏกปฺเป
อเนเกปิ วิวฏฺฏกปฺเป อเนเกปิ สํวฏฺฏวิวฏฺฏกปฺเป อมุตฺราสึ เอวํนาโม
เอวํโคตฺโต เอวํวณฺโณ เอวมาหาโร เอวํสุขทุกฺขปฏิสํเวที
เอวมายุปริยนฺโต โส ตโต จุโต อมุตฺร อุทปาทึ ตตฺราปาสึ
เอวํนาโม เอวํโคตฺโต เอวํวณฺโณ เอวมาหาโร เอวํสุขทุกฺขปฏิสํเวที
เอวมายุปริยนฺโต โส ตโต จุโต อิธูปปนฺโนติ อิติ
สาการํ สอุทฺเทสํ อเนกวิหิตํ ปุพฺเพนิวาสํ อนุสฺสรามิ อยํ โข เม
พฺราหฺมณ รตฺติยา ปฐเม ยาเม ปฐมา วิชฺชา อธิคตา อวิชฺชา
วิหตา วิชฺชา อุปฺปนฺนา ตโม วิหโต อาโลโก อุปฺปนฺโน
ยถาตํ อปฺปมตฺตสฺส อาตาปิโน ปหิตตฺตสฺส วิหรโต อยํ โข
เม พฺราหฺมณ ปฐมา อภินิพฺพิธา อโหสิ กุกฺกุฏจฺฉาปกสฺเสว
อณฺฑโกสมฺหา โส เอวํ สมาหิเต จิตฺเต ปริสุทฺเธ ปริโยทาเต
อนงฺคเณ วิคตูปกฺกิเลเส มุทุภูเต กมฺมนิเย ฐิเต อาเนญฺชปฺปตฺเต
สตฺตานํ จุตูปปาตญาณาย จิตฺตํ อภินินฺนาเมสึ โส ทิพฺเพน
จกฺขุนา วิสุทฺเธน อติกฺกนฺตมานุสเกน สตฺเต ปสฺสามิ จวมาเน
อุปปชฺชมาเน หีเน ปณีเต สุวณฺเณ ทุพฺพณฺเณ สุคเต ทุคฺคเต
ยถากมฺมูปเค สตฺเต ปชานามิ อิเม วต โภนฺโต สตฺตา


กายทุจฺจริเตน สมนฺนาคตา วจีทุจฺจริเตน สมนฺนาคตา มโนทุจฺจริเตน
สมนฺนาคตา อริยานํ อุปวาทกา มิจฺฉาทิฏฺฐิกา มิจฺฉาทิฏฺฐิกมฺมสมาทานา
เต กายสฺส เภทา ปรํ มรณา อปายํ ทุคฺคตึ
วินิปาตํ นิรยํ อุปปนฺนา อิเม วา ปน โภนฺโต สตฺตา กายสุจริเตน
สมนฺนาคตา วจีสุจริเตน สมนฺนาคตา มโนสุจริเตน สมนฺนาคตา
อริยานํ อนุปวาทกา สมฺมาทิฏฺฐิกา สมฺมาทิฏฺฐิกมฺมสมาทานา เต
กายสฺส เภทา ปรํ มรณา สุคตึ สคฺคํ โลกํ อุปปนฺนาติ
อิติ ทิพฺเพน จกฺขุนา วิสุทฺเธน อติกฺกนฺตมานุสเกน สตฺเต ปสฺสามิ
จวมาเน อุปปชฺชมาเน หีเน ปณีเต สุวณฺเณ ทุพฺพณฺเณ สุคเต
ทุคฺคเต ยถากมฺมูปเค สตฺเต ปชานามิ อยํ โข เม พฺราหฺมณ
รตฺติยา มชฺฌิเม ยาเม ทุติยา วิชฺชา อธิคตา อวิชฺชา วิหตา
วิชฺชา อุปฺปนฺนา ตโม วิหโต อาโลโก อุปฺปนฺโน ยถาตํ
อปฺปมตฺตสฺส อาตาปิโน ปหิตตฺตสฺส วิหรโต อยํ โข เม
พฺราหฺมณ ทุติยา อภินิพฺพิธา อโหสิ กุกฺกุฏจฺฉาปกสฺเสว อณฺฑโกสมฺหา
โส เอวํ สมาหิเต จิตฺเต ปริสุทฺเธ ปริโยทาเต
อนงฺคเณ วิคตูปกฺกิเลเส มุทุภูเต กมฺมนิเย ฐิเต อาเนญฺชปฺปตฺเต
อาสวานํ ขยญาณาย จิตฺตํ อภินินฺนาเมสึ โส อิทํ ทุกฺขนฺติ ยถาภูตํ
อพฺภญฺญาสึ อยํ ทุกฺขสมุทโยติ ยถาภูตํ อพฺภญฺญาสึ อยํ
ทุกฺขนิโรโธติ ยถาภูตํ อพฺภญฺญาสึ อยํ ทุกฺขนิโรธคามินี ปฏิปทาติ



ยถาภูตํ อพฺภญฺญาสึ อิเม อาสวาติ ยถาภูตํ อพฺภญฺญาสึ อยํ
อาสวสมุทโยติ ยถาภูตํ อพฺภญฺญาสึ อยํ อาสวนิโรโธติ ยถาภูตํ
อพฺภญฺญาสึ อยํ อาสวนิโรธคามินี ปฏิปทาติ ยถาภูตํ อพฺภญฺญาสึ
ตสฺส เม เอวํ ชานโต เอวํ ปสฺสโต กามาสวาปิ จิตฺตํ วิมุจฺจิตฺถ
ภวาสวาปิ จิตฺตํ วิมุจฺจิตฺถ อวิชฺชาสวาปิ จิตฺตํ วิมุจฺจิตฺถ วิมุตฺตสฺมึ
วิมุตฺตมิติ ญาณํ อโหสิ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ อพฺภญฺญาสึ อยํ โข
เม พฺราหฺมณ รตฺติยา ปจฺฉิเม ยาเม ตติยา วิชฺชา อธิคตา
อวิชฺชา วิหตา วิชฺชา อุปฺปนฺนา ตโม วิหโต อาโลโก อุปฺปนฺโน
ยถาตํ อปฺปมตฺตสฺส อาตาปิโน ปหิตตฺตสฺส วิหรโต อยํ โข
เม พฺราหฺมณ ตติยา อภินิพฺพิธา อโหสิ กุกฺกุฏจฺฉาปกสฺเสว
อณฺฑโกสมฺหาติ
เอวํ วุตฺเต เวรญฺโช พฺราหฺมโณ ภควนฺตํ เอตทโวจ
เชฏฺโฐ ภวํ โคตโม เสฏฺโฐ ภวํ โคตโม อภิกฺกนฺตํ โภ
โคตม อภิกฺกนฺตํ โภ โคตม เสยฺยถาปิ โภ โคตม นิกฺกุชฺชิตํ
วา อุกฺกุชฺเชยฺย ปฏิจฺฉนฺนํ วา วิวเรยฺย มูฬฺหสฺส วา มคฺคํ
อาจิกฺเขยฺย อนฺธกาเร วา เตลปชฺโชตํ ธาเรยฺย จกฺขุมนฺโต
รูปานิ ทกฺขนฺตีติ เอวเมวํ โภตา โคตเมน อเนกปริยาเยน ธมฺโม




ปกาสิโต เอสาหํ ภวนฺตํ โคตมํ สรณํ คจฺฉามิ ธมฺมญฺจ
ภิกฺขุสงฺฆญฺจ อุปาสกํ มํ ภวํ โคตโม ธาเรตุ อชฺชตคฺเค ปาณุเปตํ
สรณํ คตํ อธิวาเสตุ จ เม ภวํ โคตโม เวรญฺชายํ วสฺสาวาสํ
สทฺธึ ภิกฺขุสงฺเฆนาติ อธิวาเสสิ ภควา ตุณฺหีภาเวน อถโข
เวรญฺโช พฺราหฺมโณ ภควโต อธิวาสนํ วิทิตฺวา อุฏฺฐายาสนา
ภควนฺตํ อภิวาเทตฺวา ปทกฺขิณํ กตฺวา ปกฺกามิ
เตน โข ปน สมเยน เวรญฺชา ทุพฺภิกฺขา โหติ
ทฺวีหิติกา เสตฏฺฐิกา สลากาวุตฺตา น สุกรา อุญฺเฉน ปคฺคเหน
ยาเปตุํ เตน โข ปน สมเยน อุตฺตราปถกา อสฺสวาณิชา
ปญฺจมตฺเตหิ อสฺสสเตหิ เวรญฺชายํ วสฺสาวาสํ อุปคตา โหนฺติ
เตหิ อสฺสมณฺฑลิกาสุ ภิกฺขูนํ ปตฺถปตฺถปูลกํ ปญฺญตฺตํ โหติ
ภิกฺขู ปุพฺพณฺหสมยํ นิวาเสตฺวา ปตฺตจีวรมาทาย เวรญฺชายํ
ปิณฺฑาย ปวิสิตฺวา ปิณฺฑํ อลภมานา อสฺสมณฺฑลิกาสุ ปิณฺฑาย
จริตฺวา ปตฺถปตฺถปูลกํ อารามํ หริตฺวา อุทุกฺขเล โกฏฺเฏตฺวา
โกฏฺเฏตฺวา ปริภุญฺชนฺติ อายสฺมา ปนานนฺโท ปตฺถปูลกํ สิลายํ
ปึสิตฺวา ภควโต อุปนาเมติ ตํ ภควา ปริภุญฺชติ อสฺโสสิ โข
ภควา อุทุกฺขลสทฺทํ ชานนฺตาปิ ตถาคตา ปุจฺฉนฺติ ชานนฺตาปิ
น ปุจฺฉนฺติ กาลํ วิทิตฺวา ปุจฺฉนฺติ กาลํ วิทิตฺวา น ปุจฺฉนฺติ




อตฺถสญฺหิตํ ตถาคตา ปุจฺฉนฺติ โน อนตฺถสญฺหิตํ อนตฺถสญฺหิเต
เสตุฆาโต ตถาคตานํ ทฺวีหากาเรหิ พุทฺธา ภควนฺโต ภิกฺขู
ปฏิปุจฺฉนฺติ ธมฺมํ วา เทเสสฺสาม สาวกานํ วา สิกฺขาปทํ
ปญฺญาเปสฺสามาติ อถโข ภควา อายสฺมนฺตํ อานนฺทํ อามนฺเตสิ
กินฺนุ โข โส อานนฺท อุทุกฺขลสทฺโทติ อถโข อายสฺมา
อานนฺโท ภควโต เอตมตฺถํ อาโรเจสิ สาธุ สาธุ อานนฺท
ตุเมฺหหิ อานนฺท สปฺปุริเสหิ วิชิตํ ปจฺฉิมา ชนตา สาลิมํโสทนํ
อติมญฺญิสฺสตีติ
อถโข อายสฺมา มหาโมคฺคลฺลาโน เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข อายสฺมา มหาโมคฺคลฺลาโน ภควนฺตํ เอตทโวจ
เอตรหิ ภนฺเต เวรญฺชา ทุพฺภิกฺขา ทฺวีหิติกา เสตฏฺฐิกา สลากาวุตฺตา
น สุกรา อุญฺเฉน ปคฺคเหน ยาเปตุํ อิมิสฺสา ภนฺเต
มหาปฐวิยา เหฏฺฐิมตลํ สมฺปนฺนํ เสยฺยถาปิ ขุทฺทกมธุํ อนีลกํ
เอวมสฺสาทํ สาธาหํ ภนฺเต ปฐวึ ปริวตฺเตยฺยํ ภิกฺขู ปปฺปฏโกชํ
ปริภุญฺชิสฺสนฺตีติ เย ปน เต โมคฺคลฺลาน ปฐวีนิสฺสิตา ปาณา
เต กถํ กริสฺสสีติ เอกาหํ ภนฺเต ปาณึ อภินิมฺมินิสฺสามิ
เสยฺยถาปิ มหาปฐวี เย ปฐวีนิสฺสิตา ปาณา เต ตตฺถ สงฺกาเมสฺสามิ
เอเกน หตฺเถน ปฐวึ ปริวตฺเตสฺสามีติ อลํ โมคฺคลฺลาน



มา เต รุจฺจิ ปฐวึ ปริวตฺเตตุํ วิปลฺลาสํปิ สตฺตา ปฏิลเภยฺยุนฺติ
สาธุ ภนฺเต สพฺโพ ภิกฺขุสงฺโฆ อุตฺตรกุรุํ ปิณฺฑาย คจฺเฉยฺยาติ
เย ปน เต โมคฺคลฺลาน ภิกฺขู อนิทฺธิมนฺโต เต กถํ กริสฺสสีติ
ตถาหํ ภนฺเต กริสฺสามิ ยถา สพฺเพ ภิกฺขู คจฺฉิสฺสนฺตีติ
อลํ โมคฺคลฺลาน มา เต รุจฺจิ สพฺพสฺส ภิกฺขุสงฺฆสฺส อุตฺตรกุรุํ
ปิณฺฑาย คมนนฺติ
อถโข อายสฺมโต สาริปุตฺตสฺส รโหคตสฺส ปฏิสลฺลีนสฺส
เอวํ เจตโส ปริวิตกฺโก อุทปาทิ กตเมสานํ โข พุทฺธานํ
ภควนฺตานํ พฺรหฺมจริยํ น จิรฏฺฐิติกํ อโหสิ กตเมสานํ พุทฺธานํ
ภควนฺตานํ พฺรหฺมจริยํ จิรฏฺฐิติกํ อโหสีติ อถโข อายสฺมา
สาริปุตฺโต สายณฺหสมยํ ปฏิสลฺลานา วุฏฺฐิโต เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข อายสฺมา สาริปุตฺโต ภควนฺตํ เอตทโวจ
อิธ มยฺหํ ภนฺเต รโหคตสฺส ปฏิสลฺลีนสฺส เอวํ เจตโส ปริวิตกฺโก
อุทปาทิ กตเมสานํ โข พุทฺธานํ ภควนฺตานํ พฺรหฺมจริยํ น
จิรฏฺฐิติกํ อโหสิ กตเมสานํ พุทฺธานํ ภควนฺตานํ พฺรหฺมจริยํ
จิรฏฺฐิติกํ อโหสีติ ภควโต จ สาริปุตฺต วิปสฺสิสฺส ภควโต
จ สิขิสฺส ภควโต จ เวสฺสภุสฺส พฺรหฺมจริยํ น จิรฏฺฐิติกํ อโหสิ
ภควโต จ สาริปุตฺต กกุสนฺธสฺส ภควโต จ โกนาคมนสฺส
ภควโต จ กสฺสปสฺส พฺรหฺมจริยํ จิรฏฺฐิติกํ อโหสีติ โก นุ


โข ภนฺเต เหตุ โก ปจฺจโย เยน ภควโต จ วิปสฺสิสฺส
ภควโต จ สิขิสฺส ภควโต จ เวสฺสภุสฺส พฺรหฺมจริยํ น
จิรฏฺฐิติกํ อโหสีติ ภควา จ สาริปุตฺต วิปสฺสี ภควา จ
สิขี ภควา จ เวสฺสภู กิลาสุโน อเหสุํ สาวกานํ วิตฺถาเรน
ธมฺมํ ทสฺเสตุํ อปฺปกญฺจ เนสํ อโหสิ สุตฺตํ เคยฺยํ เวยฺยากรณํ
คาถา อุทานํ อิติวุตฺตกํ ชาตกํ อพฺภูตธมฺมํ เวทลฺลํ อปฺปญฺญตฺตํ
สาวกานํ สิกฺขาปทํ อนุทฺทิฏฺฐํ ปาติโมกฺขํ เตสํ พุทฺธานํ
ภควนฺตานํ อนฺตรธาเนน พุทฺธานุพุทฺธานํ สาวกานํ อนฺตรธาเนน
เย เต ปจฺฉิมา สาวกา นานานามา นานาโคตฺตา นานาชจฺจา
นานากุลา ปพฺพชิตา เต ตํ พฺรหฺมจริยํ ขิปฺปญฺเญว อนฺตรธาเปสุํ
เสยฺยถาปิ สาริปุตฺต นานาปุปฺผานิ ผลเก นิกฺขิตฺตานิ สุตฺเตน
อสงฺคหิตานิ ตานิ วาโต วิกิรติ วิธมติ วิทฺธํเสติ ตํ กิสฺส เหตุ
ยถาตํ สุตฺเตน อสงฺคหิตตฺตา เอวเมว โข สาริปุตฺต เตสํ พุทฺธานํ
ภควนฺตานํ อนฺตรธาเนน พุทฺธานุพุทฺธานํ สาวกานํ อนฺตรธาเนน
เย เต ปจฺฉิมา สาวกา นานานามา นานาโคตฺตา นานาชจฺจา
นานากุลา ปพฺพชิตา เต ตํ พฺรหฺมจริยํ ขิปฺปญฺเญว อนฺตรธาเปสุํ
กิลาสุโน จ เต พุทฺธา ภควนฺโต อเหสุํ สาวเก เจตสา
เจโต ปริจฺจ โอวทิตุํ ภูตปุพฺพํ สาริปุตฺต เวสฺสภู ภควา อรหํ
สมฺมาสมฺพุทฺโธ อญฺญตรสฺมึ ภึสนเก วนสณฺเฑ สหสฺสํ ภิกฺขุสงฺฆํ



เจตสา เจโต ปริจฺจ โอวทติ อนุสาสติ เอวํ วิตกฺเกถ มา
เอวํ วิตกฺกยิตฺถ เอวํ มนสิกโรถ มา เอวํ มนสากตฺถ อิทํ
ปชหถ อิทํ อุปสมฺปชฺช วิหรถาติ อถโข สาริปุตฺต เตสํ
ภิกฺขุสหสฺสานํ เวสฺสภุนา ภควตา อรหตา สมฺมาสมฺพุทฺเธน เอวํ
โอวทิยมานานํ เอวํ อนุสาสิยมานานํ อนุปาทาย อาสเวหิ จิตฺตานิ
วิมุจฺจึสุ ตตฺร สุทํ สาริปุตฺต ภึสนกสฺส วนสณฺฑสฺส ภึสนกตสฺมึ
โหติ โย โกจิ อวีตราโค ตํ วนสณฺฑํ ปวิสติ เยภุยฺเยน
โลมานิ หํสนฺติ อยํ โข สาริปุตฺต เหตุ อยํ ปจฺจโย เยน
ภควโต จ วิปสฺสิสฺส ภควโต จ สิขิสฺส ภควโต จ เวสฺสภุสฺส
พฺรหฺมจริยํ น จิรฏฺฐิติกํ อโหสีติ โก ปน ภนฺเต เหตุ โก
ปจฺจโย เยน ภควโต จ กกุสนฺธสฺส ภควโต จ โกนาคมนสฺส
ภควโต จ กสฺสปสฺส พฺรหฺมจริยํ จิรฏฺฐิติกํ อโหสีติ ภควา จ
สาริปุตฺต กกุสนฺโธ ภควา จ โกนาคมโน ภควา จ กสฺสโป
อกิลาสุโน อเหสุํ สาวกานํ วิตฺถาเรน ธมฺมํ เทเสตุํ พหุญฺจ เนสํ
อโหสิ สุตฺตํ เคยฺยํ เวยฺยากรณํ คาถา อุทานํ อิติวุตฺตกํ ชาตกํ
อพฺภูตธมฺมํ เวทลฺลํ ปญฺญตฺตํ สาวกานํ สิกฺขาปทํ อุทฺทิฏฺฐํ
ปาติโมกฺขํ เตสํ พุทฺธานํ ภควนฺตานํ อนฺตรธาเนน พุทฺธานุพุทฺธานํ
สาวกานํ อนฺตรธาเนน เย เต ปจฺฉิมา สาวกา นานานามา นานาโคตฺตา
นานาชจฺจา นานากุลา ปพฺพชิตา เต ตํ พฺรหฺมจริยํ



จิรํ ทีฆมทฺธานํ ฐเปสุํ เสยฺยถาปิ สาริปุตฺต นานาปุปฺผานิ ผลเก
นิกฺขิตฺตานิ สุตฺเตน สุสงฺคหิตานิ ตานิ วาโต น วิกิรติ น
วิธมติ น วิทฺธํเสติ ตํ กิสฺส เหตุ ยถาตํ สุตฺเตน สุสงฺคหิตตฺตา
เอวเมว โข สาริปุตฺต เตสํ พุทฺธานํ ภควนฺตานํ อนฺตรธาเนน
พุทฺธานุพุทฺธานํ สาวกานํ อนฺตรธาเนน เย เต ปจฺฉิมา สาวกา
นานานามา นานาโคตฺตา นานาชจฺจา นานากุลา ปพฺพชิตา เต
ตํ พฺรหฺมจริยํ จิรํ ทีฆมทฺธานํ ฐเปสุํ อยํ โข สาริปุตฺต เหตุ
อยํ ปจฺจโย เยน ภควโต จ กกุสนฺธสฺส ภควโต จ โกนาคมนสฺส
ภควโต จ กสฺสปสฺส พฺรหฺมจริยํ จิรฏฺฐิติกํ อโหสีติ
อถโข อายสฺมา สาริปุตฺโต อุฏฺฐายาสนา เอกํสํ อุตฺตราสงฺคํ
กริตฺวา เยน ภควา เตนญฺชลึ ปณาเมตฺวา ภควนฺตํ
เอตทโวจ เอตสฺส ภควา กาโล เอตสฺส สุคต กาโล ยํ
ภควา สาวกานํ สิกฺขาปทํ ปญฺญาเปยฺย อุทฺทิเสยฺย ปาติโมกฺขํ
ยถยิทํ พฺรหฺมจริยํ อทฺธนิยํ อสฺส จิรฏฺฐิติกนฺติ อาคเมหิ ตฺวํ
สาริปุตฺต อาคเมหิ ตฺวํ สาริปุตฺต ตถาคโต ว ตตฺถ กาลํ
ชานิสฺสติ น ตาว สาริปุตฺต สตฺถา สาวกานํ สิกฺขาปทํ ปญฺญาเปติ
อุทฺทิสติ ปาติโมกฺขํ ยาว น อิเธกจฺเจ อาสวฏฺฐานิยา
ธมฺมา สงฺเฆ ปาตุภวนฺติ ยโต จ โข สาริปุตฺต อิเธกจฺเจ
อาสวฏฺฐานิยา ธมฺมา สงฺเฆ ปาตุภวนฺติ อถ สตฺถา สาวกานํ



สิกฺขาปทํ ปญฺญาเปติ อุทฺทิสติ ปาติโมกฺขํ เตสญฺเญว
นิยานํ ธมฺมานํ ปฏิฆาตาย น ตาว สาริปุตฺต อิเธกจฺเจ
อาสวฏฺฐานิยา ธมฺมา สงฺเฆ ปาตุภวนฺติ ยาว น สงฺโฆ รตฺตญฺญุมหตฺตํ
ปตฺโต โหติ ยโต จ โข สาริปุตฺต สงฺโฆ รตฺตญฺญุมหตฺตํ
ปตฺโต โหติ อถ อิเธกจฺเจ อาสวฏฺฐานิยา ธมฺมา สงฺเฆ
ปาตุภวนฺติ อถ สตฺถา สาวกานํ สิกฺขาปทํ ปญฺญาเปติ อุทฺทิสติ
ปาติโมกฺขํ เตสญฺเญว อาสวฏฺฐานิยานํ ธมฺมานํ ปฏิฆาตาย น
ตาว สาริปุตฺต อิเธกจฺเจ อาสวฏฺฐานิยา ธมฺมา สงฺเฆ ปาตุภวนฺติ
ยาว น สงฺโฆ เวปุลฺลมหตฺตํ ปตฺโต โหติ ยโต จ โข สาริปุตฺต
สงฺโฆ เวปุลฺลมหตฺตํ ปตฺโต โหติ อถ อิเธกจฺเจ อาสวฏฺฐานิยา
ธมฺมา สงฺเฆ ปาตุภวนฺติ อถ สตฺถา สาวกานํ สิกฺขาปทํ
ปญฺญาเปติ อุทฺทิสติ ปาติโมกฺขํ เตสญฺเญว อาสวฏฺฐานิยานํ ธมฺมานํ
ปฏิฆาตาย น ตาว สาริปุตฺต อิเธกจฺเจ อาสวฏฺฐานิยา ธมฺมา
สงฺเฆ ปาตุภวนฺติ ยาว น สงฺโฆ ลาภคฺคมหตฺตํ ปตฺโต โหติ
ยโต จ โข สาริปุตฺต สงฺโฆ ลาภคฺคมหตฺตํ ปตฺโต โหติ อถ
อิเธกจฺเจ อาสวฏฺฐานิยา ธมฺมา สงฺเฆ ปาตุภวนฺติ อถ สตฺถา
สาวกานํ สิกฺขาปทํ ปญฺญาเปติ อุทฺทิสติ ปาติโมกฺขํ เตสญฺเญว
อาสวฏฺฐานิยานํ ธมฺมานํ ปฏิฆาตาย นิรพฺพุโท หิ สาริปุตฺต
ภิกฺขุสงฺโฆ นิราทีนโว อปคตกาฬโก สุทฺโธ ปริโยทาโต สาเร
ปติฏฺฐิโต อิเมสํ หิ สาริปุตฺต ปญฺจนฺนํ ภิกฺขุสตานํ โย ปจฺฉิมโก


ภิกฺขุ โส โสตาปนฺโน อวินิปาตธมฺโม นิยโต สมฺโพธิปรายโนติ
อถโข ภควา อายสฺมนฺตํ อานนฺทํ อามนฺเตสิ อาจิณฺณํ
โข ปเนตํ อานนฺท ตถาคตานํ เยหิ นิมนฺติตา วสฺสํ วสนฺติ
น เต อนปโลเกตฺวา ชนปทจาริกํ ปกฺกมนฺติ อายามานนฺท
เวรญฺชํ พฺราหฺมณํ อปโลเกสฺสามาติ เอวํ ภนฺเตติ โข อายสฺมา
อานนฺโท ภควโต ปจฺจสฺโสสิ อถโข ภควา นิวาเสตฺวา
ปตฺตจีวรมาทาย อายสฺมตา อานนฺเทน ปจฺฉาสมเณน เยน เวรญฺชสฺส
พฺราหฺมณสฺส นิเวสนํ เตนุปสงฺกมิ อุปสงฺกมิตฺวา ปญฺญตฺเต อาสเน
นิสีทิ อถโข เวรญฺโช พฺราหฺมโณ เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺนํ โข เวรญฺชํ พฺราหฺมณํ ภควา เอตทโวจ นิมนฺติตมฺหา
ตยา พฺราหฺมณ วสฺสํ วุตฺถา อปโลเกม ตํ อิจฺฉาม มยํ
ชนปทจาริกํ ปกฺกมิตุนฺติ สจฺจํ โภ โคตม นิมนฺติตตฺถ มยา
วสฺสํ วุตฺถา อปิจ โย เทยฺยธมฺโม โส น ทินฺโน ตญฺจ
โข โน อสนฺตํ โนปิ อทาตุกมฺยตา ตํ กุเตตฺถ ลพฺภา
พหุกิจฺจา ฆราวาสา พหุกรณียา อธิวาเสตุ เม ภวํ โคตโม
สฺวาตนาย ภตฺตํ สทฺธึ ภิกฺขุสงฺเฆนาติ อธิวาเสสิ ภควา
ตุณฺหีภาเวน อถโข ภควา เวรญฺชํ พฺราหฺมณํ ธมฺมิยา กถาย
สนฺทสฺเสตฺวา สมาทเปตฺวา สมุตฺเตเชตฺวา สมฺปหํเสตฺวา



อุฏฺฐายาสนา ปกฺกามิ อถโข เวรญฺโช พฺราหฺมโณ ตสฺสา รตฺติยา
อจฺจเยน สเก นิเวสเน ปณีตํ ขาทนียํ โภชนียํ ปฏิยาทาเปตฺวา
ภควโต กาลํ อาโรจาเปสิ กาโล โภ โคตม นิฏฺฐิตํ ภตฺตนฺติ
อถโข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน
เวรญฺชสฺส พฺราหฺมณสฺส นิเวสนํ เตนุปสงฺกมิ อุปสงฺกมิตฺวา
ปญฺญตฺเต อาสเน นิสีทิ สทฺธึ ภิกฺขุสงฺเฆน อถโข เวรญฺโช
พฺราหฺมโณ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน
สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ
ติจีวเรน อจฺฉาเทสิ เอกเมกญฺจ ภิกฺขุํ เอกเมเกน
ทุสฺสยุเคน อจฺฉาเทสิ อถโข ภควา เวรญฺชํ พฺราหฺมณํ ธมฺมิยา
กถาย สนฺทสฺเสตฺวา สมาทเปตฺวา สมุตฺเตเชตฺวา สมฺปหํเสตฺวา
อุฏฺฐายาสนา ปกฺกามิ อถโข ภควา เวรญฺชายํ ยถาภิรนฺตํ
วิหริตฺวา อนุปคมฺม โสเรยฺยํ สงฺกสฺสํ กณฺณกุชฺชํ เยน ปยาคปติฏฺฐานํ
เตนุปสงฺกมิ อุปสงฺกมิตฺวา ปยาคปติฏฺฐาเน คงฺคํ นทึ
อุตฺตริตฺวา เยน พาราณสี ตทวสริ อถโข ภควา พาราณสิยํ
ยถาภิรนฺตํ วิหริตฺวา เยน เวสาลี เตน จาริกํ ปกฺกามิ อนุปุพฺเพน
จาริกํ จรมาโน เยน เวสาลี ตทวสริ ตตฺร สุทํ
ภควา เวสาลิยํ วิหรติ มหาวเน กูฏาคารสาลายํ
เวรญฺชภาณวารํ นิฏฺฐิตํ



ปฐมปาราชิกกณฺฑํ
เตน โข ปน สมเยน เวสาลิยา อวิทูเร กลนฺทคาโม
โหติ ตตฺถ สุทินฺโน นาม กลนฺทปุตฺโต เสฏฺฐิปุตฺโต โหติ
อถโข สุทินฺโน กลนฺทปุตฺโต สมฺพหุเลหิ สหายเกหิ สทฺธึ เวสาลึ
อคมาสิ เกนจิเทว กรณีเยน เตน โข ปน สมเยน ภควา
มหติยา ปริสาย ปริวุโต ธมฺมํ เทเสนฺโต นิสินฺโน โหติ
อทฺทสา โข สุทินฺโน กลนฺทปุตฺโต ภควนฺตํ มหติยา ปริสาย
ปริวุตํ ธมฺมํ เทเสนฺตํ นิสินฺนํ ทิสฺวานสฺส เอตทโหสิ ยนฺนูนาหํปิ
ธมฺมํ สุเณยฺยนฺติ อถโข สุทินฺโน กลนฺทปุตฺโต เยน สา ปริสา
เตนุปสงฺกมิ อุปสงฺกมิตฺวา เอกมนฺตํ นิสีทิ เอกมนฺตํ นิสินฺนสฺส
โข สุทินฺนสฺส กลนฺทปุตฺตสฺส เอตทโหสิ ยถา ยถา โข อหํ
ภควตา ธมฺมํ เทสิตํ อาชานามิ นยิทํ สุกรํ อคารํ อชฺฌาวสตา
เอกนฺตปริปุณฺณํ เอกนฺตปริสุทฺธํ สงฺขลิขิตํ พฺรหฺมจริยํ จริตุํ
ยนฺนูนาหํ เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา
อคารสฺมา อนคาริยํ ปพฺพเชยฺยนฺติ อถโข สา ปริสา ภควตา
ธมฺมิยา กถาย สนฺทสฺสิตา สมาทปิตา สมุตฺเตชิตา สมฺปหํสิตา
อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิ




อถโข สุทินฺโน กลนฺทปุตฺโต อจิรวุฏฺฐิตาย ปริสาย เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข สุทินฺโน กลนฺทปุตฺโต ภควนฺตํ เอตทโวจ
ยถา ยถาหํ ภนฺเต ภควตา ธมฺมํ เทสิตํ อาชานามิ นยิทํ สุกรํ
อคารํ อชฺฌาวสตา เอกนฺตปริปุณฺณํ เอกนฺตปริสุทฺธํ สงฺขลิขิตํ
พฺรหฺมจริยํ จริตุํ อิจฺฉามหํ ภนฺเต เกสมสฺสุํ โอหาเรตฺวา กาสายานิ
วตฺถานิ อจฺฉาเทตฺวา อคารสฺมา อนคาริยํ ปพฺพชิตุํ ปพฺพาเชตุ
มํ ภควาติ อนุญฺญาโตสิ ปน ตฺวํ สุทินฺน มาตาปิตูหิ
อคารสฺมา อนคาริยํ ปพฺพชฺชายาติ น โข อหํ ภนฺเต อนุญฺญาโต
มาตาปิตูหิ อคารสฺมา อนคาริยํ ปพฺพชฺชายาติ น โข สุทินฺน
ตถาคตา อนนุญฺญาตํ มาตาปิตูหิ ปุตฺตํ ปพฺพาเชนฺตีติ โสหํ
ภนฺเต ตถา กริสฺสามิ ยถา มํ มาตาปิตโร อนุชานิสฺสนฺติ
อคารสฺมา อนคาริยํ ปพฺพชฺชายาติ
อถโข สุทินฺโน กลนฺทปุตฺโต เวสาลิยํ ตํ กรณียํ ตีเรตฺวา
เยน กลนฺทคาโม เยน มาตาปิตโร เตนุปสงฺกมิ อุปสงฺกมิตฺวา
มาตาปิตโร เอตทโวจ อมฺม ตาต ยถา ยถาหํ ภควตา ธมฺมํ
เทสิตํ อาชานามิ นยิทํ สุกรํ อคารํ อชฺฌาวสตา เอกนฺตปริปุณฺณํ





เอกนฺตปริสุทฺธํ สงฺขลิขิตํ พฺรหฺมจริยํ จริตุํ อิจฺฉามหํ เกสมสฺสุํ
โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ
ปพฺพชิตุํ อนุชานาถ มํ อคารสฺมา อนคาริยํ ปพฺพชฺชายาติ
เอวํ วุตฺเต สุทินฺนสฺส กลนฺทปุตฺตสฺส มาตาปิตโร สุทินฺนํ กลนฺทปุตฺตํ
เอตทโวจุํ ตฺวํ โขสิ ตาต สุทินฺน อมฺหากํ เอกปุตฺตโก
ปิโย มนาโป สุเขธิโต สุขปริหโต น ตฺวํ ตาต สุทินฺน กิญฺจิ
ทุกฺขสฺส ชานาสิ มรเณนปิ มยนฺเต อกามกา วินา ภวิสฺสาม
กึ ปน มยํ ตํ ชีวนฺตํ อนุชานิสฺสาม อคารสฺมา อนคาริยํ
ปพฺพชฺชายาติ ทุติยมฺปิ โข สุทินฺโน กลนฺทปุตฺโต มาตาปิตโร
เอตทโวจ อมฺม ตาต ยถา ยถาหํ ภควตา ธมฺมํ เทสิตํ
อาชานามิ นยิทํ สุกรํ อคารํ อชฺฌาวสตา เอกนฺตปริปุณฺณํ
เอกนฺตปริสุทฺธํ สงฺขลิขิตํ พฺรหฺมจริยํ จริตุํ อิจฺฉามหํ เกสมสฺสุํ
โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ
ปพฺพชิตุํ อนุชานาถ มํ อคารสฺมา อนคาริยํ ปพฺพชฺชายาติ
ทุติยมฺปิ โข สุทินฺนสฺส กลนฺทปุตฺตสฺส มาตาปิตโร สุทินฺนํ กลนฺทปุตฺตํ
เอตทโวจุํ ตฺวํ โขสิ ตาต สุทินฺน อมฺหากํ เอกปุตฺตโก
ปิโย มนาโป สุเขธิโต สุขปริหโต น ตฺวํ ตาต สุทินฺน กิญฺจิ
ทุกฺขสฺส ชานาสิ มรเณนปิ มยนฺเต อกามกา วินา ภวิสฺสาม กึ
ปน มยํ ตํ ชีวนฺตํ อนุชานิสฺสาม อคารสฺมา อนคาริยํ
ปพฺพชฺชายาติ ตติยมฺปิ โข สุทินฺโน กลนฺทปุตฺโต มาตาปิตโร เอตทโวจ


อมฺม ตาต ยถา ยถาหํ ภควตา ธมฺมํ เทสิตํ อาชานามิ นยิทํ
สุกรํ อคารํ อชฺฌาวสตา เอกนฺตปริปุณฺณํ เอกนฺตปริสุทฺธํ สงฺขลิขิตํ
พฺรหฺมจริยํ จริตุํ อิจฺฉามหํ เกสมสฺสุํ โอหาเรตฺวา กาสายานิ
วตฺถานิ อจฺฉาเทตฺวา อคารสฺมา อนคาริยํ ปพฺพชิตุํ อนุชานาถ
มํ อคารสฺมา อนคาริยํ ปพฺพชฺชายาติ ตติยมฺปิ โข สุทินฺนสฺส
กลนฺทปุตฺตสฺส มาตาปิตโร สุทินฺนํ กลนฺทปุตฺตํ เอตทโวจุํ ตฺวํ
โขสิ ตาต สุทินฺน อมฺหากํ เอกปุตฺตโก ปิโย มนาโป สุเขธิโต
สุขปริหโต น ตฺวํ ตาต สุทินฺน กิญฺจิ ทุกฺขสฺส ชานาสิ
มรเณนปิ มยนฺเต อกามกา วินา ภวิสฺสาม กึ ปน มยํ ตํ
ชีวนฺตํ อนุชานิสฺสาม อคารสฺมา อนคาริยํ ปพฺพชฺชายาติ อถโข
สุทินฺโน กลนฺทปุตฺโต น มํ มาตาปิตโร อนุชานนฺติ อคารสฺมา
อนคาริยํ ปพฺพชฺชายาติ ตตฺเถว อนนฺตรหิตาย ภูมิยา นิปชฺชิ
อิเธว เม มรณํ ภวิสฺสติ ปพฺพชฺชา วาติ อถโข สุทินฺโน
กลนฺทปุตฺโต เอกํปิ ภตฺตํ น ภุญฺชิ เทฺวปิ ภตฺตานิ น ภุญฺชิ
ตีณิปิ ภตฺตานิ น ภุญฺชิ จตฺตาริปิ ภตฺตานิ น ภุญฺชิ ปญฺจปิ
ภตฺตานิ น ภุญฺชิ ฉปิ ภตฺตานิ น ภุญฺชิ สตฺตปิ ภตฺตานิ
น ภุญฺชิ
อถโข สุทินฺนสฺส กลนฺทปุตฺตสฺส มาตาปิตโร สุทินฺนํ
กลนฺทปุตฺตํ เอตทโวจุํ ตฺวํ โขสิ ตาต สุทินฺน อมฺหากํ เอกปุตฺตโก



ปุตฺตโก ปิโย มนาโป สุเขธิโต สุขปริหโต น ตฺวํ ตาต สุทินฺน
กิญฺจิ ทุกฺขสฺส ชานาสิ มรเณนปิ มยนฺเต อกามกา วินา
ภวิสฺสาม กึ ปน มยํ ตํ ชีวนฺตํ อนุชานิสฺสาม อคารสฺมา
อนคาริยํ ปพฺพชฺชาย อุฏฺเฐหิ ตาต สุทินฺน ภุญฺช จ ปิว จ
ปริจาเรหิ จ ภุญฺชนฺโต ปิวนฺโต ปริจาเรนฺโต กาเม ปริภุญฺชนฺโต
ปุญฺญานิ กโรนฺโต อภิรมสฺสุ น ตํ มยํ อนุชานาม อคารสฺมา
อนคาริยํ ปพฺพชฺชายาติ เอวํ วุตฺเต สุทินฺโน กลนฺทปุตฺโต
ตุณฺหี อโหสิ ทุติยมฺปิ โข เป ตติยมฺปิ โข สุทินฺนสฺส
กลนฺทปุตฺตสฺส มาตาปิตโร สุทินฺนํ กลนฺทปุตฺตํ เอตทโวจุํ ตฺวํ
โขสิ ตาต สุทินฺน อมฺหากํ เอกปุตฺตโก ปิโย มนาโป สุเขธิโต
สุขปริหโต น ตฺวํ ตาต สุทินฺน กิญฺจิ ทุกฺขสฺส ชานาสิ มรเณนปิ
มยนฺเต อกามกา วินา ภวิสฺสาม กึ ปน มยํ ตํ ชีวนฺตํ
อนุชานิสฺสาม อคารสฺมา อนคาริยํ ปพฺพชฺชาย อุฏฺเฐหิ ตาต
สุทินฺน ภุญฺช จ ปิว จ ปริจาเรหิ จ ภุญฺชนฺโต ปิวนฺโต
ปริจาเรนฺโต กาเม ปริภุญฺชนฺโต ปุญฺญานิ กโรนฺโต อภิรมสฺสุ
น ตํ มยํ อนุชานาม อคารสฺมา อนคาริยํ ปพฺพชฺชายาติ
ตติยมฺปิ โข สุทินฺโน กลนฺทปุตฺโต ตุณฺหี อโหสิ
อถโข สุทินฺนสฺส กลนฺทปุตฺตสฺส สหายกา เยน สุทินฺโน
กลนฺทปุตฺโต เตนุปสงฺกมึสุ อุปสงฺกมิตฺวา สุทินฺนํ กลนฺทปุตฺตํ
เอตทโวจุํ ตฺวํ โขสิ สมฺม สุทินฺน มาตาปิตูนํ เอกปุตฺตโก ปิโย


มนาโป สุเขธิโต สุขปริหโต น ตฺวํ สมฺม สุทินฺน กิญฺจิ ทุกฺขสฺส
ชานาสิ มรเณนปิ เต มาตาปิตโร อกามกา วินา ภวิสฺสนฺติ
กึ ปน ตํ ชีวนฺตํ อนุชานิสฺสนฺติ อคารสฺมา อนคาริยํ ปพฺพชฺชาย
อุฏฺเฐหิ สมฺม สุทินฺน ภุญฺช จ ปิว จ ปริจาเรหิ จ ภุญฺชนฺโต
ปิวนฺโต ปริจาเรนฺโต กาเม ปริภุญฺชนฺโต ปุญฺญานิ กโรนฺโต
อภิรมสฺสุ น ตํ มาตาปิตโร อนุชานนฺติ อคารสฺมา อนคาริยํ
ปพฺพชฺชายาติ เอวํ วุตฺเต สุทินฺโน กลนฺทปุตฺโต ตุณฺหี อโหสิ
ทุติยมฺปิ โข เป ตติยมฺปิ โข สุทินฺนสฺส กลนฺทปุตฺตสฺส
สหายกา สุทินฺนํ กลนฺทปุตฺตํ เอตทโวจุํ ตฺวํ โขสิ สมฺม สุทินฺน
เป ตติยมฺปิ โข สุทินฺโน กลนฺทปุตฺโต ตุณฺหี อโหสิ
อถโข สุทินฺนสฺส กลนฺทปุตฺตสฺส สหายกา เยน สุทินฺนสฺส
กลนฺทปุตฺตสฺส มาตาปิตโร เตนุปสงฺกมึสุ อุปสงฺกมิตฺวา สุทินฺนสฺส
กลนฺทปุตฺตสฺส มาตาปิตโร เอตทโวจุํ อมฺม ตาต เอโส สุทินฺโน
อนนฺตรหิตาย ภูมิยา นิปนฺโน อิเธว เม มรณํ ภวิสฺสติ ปพฺพชฺชา
วาติ สเจ ตุเมฺห สุทินฺนํ นานุชานิสฺสถ อคารสฺมา อนคาริยํ
ปพฺพชฺชาย ตตฺเถว มรณํ อาคมิสฺสติ สเจ ปน ตุเมฺห สุทินฺนํ
อนุชานิสฺสถ อคารสฺมา อนคาริยํ ปพฺพชฺชาย ปพฺพชิตํปิ นํ
ทกฺขิสฺสถ สเจ สุทินฺโน นาภิรมิสฺสติ อคารสฺมา อนคาริยํ
ปพฺพชฺชาย กา ตสฺส อญฺญา คติ ภวิสฺสติ อิเธว
ปจฺจาคมิสฺสติ อนุชานาถ สุทินฺนํ อคารสฺมา อนคาริยํ ปพฺพชฺชายาติ


อนุชานาม ตาตา สุทินฺนํ อคารสฺมา อนคาริยํ ปพฺพชฺชายาติ
อถโข สุทินฺนสฺส กลนฺทปุตฺตสฺส สหายกา เยน สุทินฺโน
กลนฺทปุตฺโต เตนุปสงฺกมึสุ อุปสงฺกมิตฺวา สุทินฺนํ กลนฺทปุตฺตํ
เอตทโวจุํ อุฏฺเฐหิ สมฺม สุทินฺน อนุญฺญาโตสิ มาตาปิตูหิ
อคารสฺมา อนคาริยํ ปพฺพชฺชายาติ อถโข สุทินฺโน กลนฺทปุตฺโต
อนุญฺญาโตมฺหิ กิร มาตาปิตูหิ อคารสฺมา อนคาริยํ ปพฺพชฺชายาติ
หฏฺโฐ อุทคฺโค ปาณินา คตฺตานิ ปริปุญฺฉนฺโต วุฏฺฐาสิ
อถโข สุทินฺโน กลนฺทปุตฺโต กติปาหํ พลํ คาเหตฺวา เยน
ภควา เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ
นิสีทิ เอกมนฺตํ นิสินฺโน โข สุทินฺโน กลนฺทปุตฺโต ภควนฺตํ
เอตทโวจ อนุญฺญาโตมฺหิ อหํ ภนฺเต มาตาปิตูหิ อคารสฺมา
อนคาริยํ ปพฺพชฺชาย ปพฺพาเชตุ มํ ภนฺเต ภควาติ อลตฺถ โข
สุทินฺโน กลนฺทปุตฺโต ภควโต สนฺติเก ปพฺพชฺชํ อลตฺถ อุปสมฺปทํ
อจิรุปสมฺปนฺโน จ ปนายสฺมา สุทินฺโน เอวรูเป ธูตคุเณ สมาทาย
วตฺตติ อารญฺญิโก โหติ ปิณฺฑปาติโก ปํสุกูลิโก สปทานจาริโก
อญฺญตรํ วชฺชีคามํ อุปนิสฺสาย วิหรติ
เตน โข ปน สมเยน วชฺชี ทุพฺภิกฺขา โหติ ทฺวีหิติกา
เสตฏฺฐิกา สลากาวุตฺตา น สุกรา อุญฺเฉน ปคฺคเหน ยาเปตุํ
อถโข อายสฺมโต สุทินฺนสฺส เอตทโหสิ เอตรหิ โข วชฺชี



ทุพฺภิกฺขา ทฺวีหิติกา เสตฏฺฐิกา สลากาวุตฺตา น สุกรา อุญฺเฉน
ปคฺคเหน ยาเปตุํ พหู โข ปน เม เวสาลิยํ ญาตกา อฑฺฒา
มหทฺธนา มหาโภคา ปหูตชาตรูปรชตา ปหูตวิตฺตูปกรณา
ปหูตธนธญฺญา ยนฺนูนาหํ ญาตกานํ อุปนิสฺสาย วิหเรยฺยํ ญาตกาปิ
มํ นิสฺสาย ทานานิ ทสฺสนฺติ ปุญฺญานิ กริสฺสนฺติ ภิกฺขู จ
ลาภํ ลจฺฉนฺติ อหญฺจ ปิณฺฑเกน น กิลมิสฺสามีติ อถโข
อายสฺมา สุทินฺโน เสนาสนํ สํสาเมตฺวา ปตฺตจีวรมาทาย เยน
เวสาลี เตน ปกฺกามิ อนุปุพฺเพน จาริกํ จรมาโน เยน
เวสาลี ตทวสริ ตตฺร สุทํ อายสฺมา สุทินฺโน เวสาลิยํ วิหรติ
มหาวเน กูฏาคารสาลายํ อสฺโสสุํ โข อายสฺมโต สุทินฺนสฺส
ญาตกา สุทินฺโน กิร กลนฺทปุตฺโต เวสาลึ อนุปฺปตฺโตติ เต
อายสฺมโต สุทินฺนสฺส สฏฺฐิมตฺเต ถาลิปาเก ภตฺตาภิหารํ อภิหรึสุ
อถโข อายสฺมา สุทินฺโน เต สฏฺฐิมตฺเต ถาลิปาเก ภิกฺขูนํ
วิสฺสชฺเชตฺวา ปุพฺพณฺหสมยํ นิวาเสตฺวา ปตฺตจีวรมาทาย กลนฺทคามํ
ปิณฺฑาย ปาวิสิ กลนฺทคาเม สปทานํ ปิณฺฑาย จรมาโน เยน
สกปิตุ นิเวสนํ เตนุปสงฺกมิ เตน โข ปน สมเยน อายสฺมโต
สุทินฺนสฺส ญาติทาสี อาภิโทสิกํ กุมฺมาสํ ฉฑฺเฑตุกามา โหติ
อถโข อายสฺมา สุทินฺโน ตํ ญาติทาสึ เอตทโวจ สเจ ตํ ภคินิ




ฉฑฺฑนียธมฺมํ อิธ เม ปตฺเต อากิราติ อถโข อายสฺมโต
สุทินฺนสฺส ญาติทาสี ตํ อาภิโทสิกํ กุมฺมาสํ อายสฺมโต สุทินฺนสฺส
ปตฺเต อากิรนฺตี หตฺถานญฺจ ปาทานญฺจ สรสฺส จ นิมิตฺตํ
อคฺคเหสิ อถโข อายสฺมโต สุทินฺนสฺส ญาติทาสี เยนายสฺมโต
สุทินฺนสฺส มาตา เตนุปสงฺกมิ อุปสงฺกมิตฺวา อายสฺมโต สุทินฺนสฺส
มาตรํ เอตทโวจ ยคฺฆยฺเย ชาเนยฺยาสิ อยฺยปุตฺโต สุทินฺโน
อนุปฺปตฺโตติ สเจ เช สจฺจํ ภณสิ อทาสึ ตํ กโรมีติ
เตน โข ปน สมเยน อายสฺมา สุทินฺโน ตํ อาภิโทสิกํ กุมฺมาสํ
อญฺญตรํ กุฑฺฑมูลํ นิสฺสาย ปริภุญฺชติ ปิตาปิ โข อายสฺมโต
สุทินฺนสฺส กมฺมนฺตา อาคจฺฉนฺโต อทฺทส อายสฺมนฺตํ สุทินฺนํ ตํ
อาภิโทสิกํ กุมฺมาสํ อญฺญตรํ กุฑฺฑมูลํ นิสฺสาย ปริภุญฺชนฺตํ ทิสฺวาน
เยนายสฺมา สุทินฺโน เตนุปสงฺกมิ อุปสงฺกมิตฺวา อายสฺมนฺตํ
สุทินฺนํ เอตทโวจ อตฺถิ นาม ตาต สุทินฺน อาภิโทสิกํ กุมฺมาสํ
ปริภุญฺชิสฺสสิ นนุ ตาต สุทินฺน สกเคหํ คนฺตพฺพนฺติ อคมมฺหา
โข เต คหปติ เคหํ ตตายํ อาภิโทสิโก กุมฺมาโส มยา ลทฺโธติ
อถโข อายสฺมโต สุทินฺนสฺส ปิตา อายสฺมโต สุทินฺนสฺส พาหายํ
คเหตฺวา อายสฺมนฺตํ สุทินฺนํ เอตทโวจ เอหิ ตาต สุทินฺน ฆรํ
คมิสฺสามาติ อถโข อายสฺมา สุทินฺโน เยน สกปิตุ นิเวสนํ




เตนุปสงฺกมิ อุปสงฺกมิตฺวา ปญฺญตฺเต อาสเน นิสีทิ อถโข
อายสฺมโต สุทินฺนสฺส ปิตา อายสฺมนฺตํ สุทินฺนํ เอตทโวจ ภุญฺช
ตาต สุทินฺนาติ อลํ คหปติ กตํ เม อชฺช ภตฺตกิจฺจนฺติ
อธิวาเสหิ ตาต สุทินฺน สฺวาตนาย ภตฺตนฺติ อธิวาเสสิ โข
อายสฺมา สุทินฺโน ตุณฺหีภาเวน อถโข อายสฺมา สุทินฺโน
อุฏฺฐายาสนา ปกฺกามิ
อถโข อายสฺมโต สุทินฺนสฺส มาตา ตสฺสา รตฺติยา
อจฺจเยน หริเตน โคมเยน ปฐวึ โอปุญฺฉาเปตฺวา เทฺว ปุญฺเช
การาเปสิ เอกํ หิรญฺญสฺส เอกํ สุวณฺณสฺส ตาว มหนฺตา
ปุญฺชา อเหสุํ โอรโต ฐิโต ปุริโส ปารโต ฐิตํ ปุริสํ น
ปสฺสติ ปารโต ฐิโต ปุริโส โอรโต ฐิตํ ปุริสํ น ปสฺสติ
เต ปุญฺเช กิลญฺเชหิ ปฏิจฺฉาทาเปตฺวา มชฺเฌ อาสนํ ปญฺญาเปตฺวา
ติโรกรณียํ ปริกฺขิปาเปตฺวา อายสฺมโต สุทินฺนสฺส ปุราณทุติยิกํ
อามนฺเตสิ เตนหิ วธุ เยน อลงฺกาเรน อลงฺกตา ปุตฺตสฺส สุทินฺนสฺส
ปิยา อโหสิ มนาปา เตน อลงฺกาเรน อลงฺกราติ เอวํ อยฺเยติ
โข อายสฺมโต สุทินฺนสฺส ปุราณทุติยิกา อายสฺมโต สุทินฺนสฺส
มาตุยา ปจฺจสฺโสสิ อถโข อายสฺมา สุทินฺโน ปุพฺพณฺหสมยํ
นิวาเสตฺวา ปตฺตจีวรมาทาย เยน สกปิตุ นิเวสนํ เตนุปสงฺกมิ
อุปสงฺกมิตฺวา ปญฺญตฺเต อาสเน นิสีทิ อถโข อายสฺมโต



สุทินฺนสฺส ปิตา เยนายสฺมา สุทินฺโน เตนุปสงฺกมิ อุปสงฺกมิตฺวา
เต ปุญฺเช วิวราเปตฺวา อายสฺมนฺตํ สุทินฺนํ เอตทโวจ อิทนฺเต
ตาต สุทินฺน มาตุมตฺติกํ อิตฺถิกาย อิตฺถีธนํ อญฺญํ เปตฺติกํ
อญฺญํ ปิตามหํ ลพฺภา ตาต สุทินฺน หีนายาวตฺติตฺวา โภคา จ
ภุญฺชิตุํ ปุญฺญานิ จ กาตุํ เอหิ ตฺวํ ตาต สุทินฺน หีนายาวตฺติตฺวา
โภเค จ ภุญฺชสฺสุ ปุญฺญานิ จ กโรหีติ ตาต น อุสฺสหามิ
น วิสหามิ อภิรโต อหํ พฺรหฺมจริยํ จรามีติ ทุติยมฺปิ โข
เป ตติยมฺปิ โข อายสฺมโต สุทินฺนสฺส ปิตา อายสฺมนฺตํ
สุทินฺนํ เอตทโวจ อิทนฺเต ตาต สุทินฺน มาตุมตฺติกํ อิตฺถิกาย
อิตฺถีธนํ อญฺญํ เปตฺติกํ อญฺญํ ปิตามหํ ลพฺภา ตาต
สุทินฺน หีนายาวตฺติตฺวา โภคา จ ภุญฺชิตุํ ปุญฺญานิ จ กาตุํ
เอหิ ตฺวํ ตาต สุทินฺน หีนายาวตฺติตฺวา โภเค จ ภุญฺชสฺสุ
ปุญฺญานิ จ กโรหีติ วเทยฺยาม โข ตํ คหปติ สเจ ตฺวํ
นาติกฑฺเฒยฺยาสีติ วเทหิ ตาต สุทินฺนาติ เตนหิ ตฺวํ
คหปติ มหนฺเต มหนฺเต สาณิปสิพฺพเก การาเปตฺวา หิรญฺญสุวณฺณสฺส
ปูราเปตฺวา สกเฏหิ นิพฺพาหาเปตฺวา มชฺเฌ คงฺคาย
โสเต โอสาเทหิ ตํ กิสฺส เหตุ ยํ หิ เต คหปติ ภวิสฺสติ
ตโตนิทานํ ภยํ วา ฉมฺภิตตฺตํ วา โลมหํโส วา อารกฺโข วา
โส เต น ภวิสฺสตีติ เอวํ วุตฺเต อายสฺมโต สุทินฺนสฺส ปิตา



อนตฺตมโน อโหสิ กถํ หิ นาม ปุตฺโต สุทินฺโน เอวํ วกฺขตีติ
อถโข อายสฺมโต สุทินฺนสฺส ปิตา อายสฺมโต สุทินฺนสฺส
ปุราณทุติยิกํ อามนฺเตสิ เตนหิ วธุ ตฺวํ ปิยา จ มนาปา จ อปฺเปวนาม
ปุตฺโต สุทินฺโน ตุยฺหํปิ วจนํ กเรยฺยาติ อถโข อายสฺมโต
สุทินฺนสฺส ปุราณทุติยิกา อายสฺมโต สุทินฺนสฺส ปาเทสุ คเหตฺวา
อายสฺมนฺตํ สุทินฺนํ เอตทโวจ กีทิสา นาม ตา อยฺยปุตฺต
อจฺฉราโย ยาสํ ตฺวํ เหตุ พฺรหฺมจริยํ จรสีติ น โข อหํ
ภคินิ อจฺฉรานํ เหตุ พฺรหฺมจริยํ จรามีติ อถโข อายสฺมโต
สุทินฺนสฺส ปุราณทุติยิกา อชฺชตคฺเค มํ อยฺยปุตฺโต สุทินฺโน
ภคินิวาเทน สมุทาจรตีติ ตตฺเถว มุจฺฉิตา ปปตา อถโข
อายสฺมา สุทินฺโน ปิตรํ เอตทโวจ สเจ คหปติ โภชนํ ทาตพฺพํ
เทถ มา โน วิเหฐยิตฺถาติ ภุญฺช ตาต สุทินฺนาติ อถโข
อายสฺมโต สุทินฺนสฺส มาตา จ ปิตา จ อายสฺมนฺตํ สุทินฺนํ
ปณีเตน ขาทนีเยน โภชนีเยน สหตฺถา สนฺตปฺเปสุํ สมฺปวาเรสุํ
อถโข อายสฺมโต สุทินฺนสฺส มาตา อายสฺมนฺตํ สุทินฺนํ ภุตฺตาวึ
โอนีตปตฺตปาณึ เอตทโวจ อิทํ ตาต สุทินฺน กุลํ อฑฺฒํ มหทฺธนํ
มหาโภคํ ปหูตชาตรูปรชตํ ปหูตวิตฺตูปกรณํ ปหูตธนธญฺญํ ลพฺภา
ตาต สุทินฺน หีนายาวตฺติตฺวา โภคา จ ภุญฺชิตุํ ปุญฺญานิ จ กาตุํ
เอหิ ตฺวํ ตาต สุทินฺน หีนายาวตฺติตฺวา โภเค จ ภุญฺชสฺสุ
ปุญฺญานิ จ กโรหีติ อมฺม น อุสฺสหามิ น วิสหามิ


อภิรโต อหํ พฺรหฺมจริยํ จรามีติ ทุติยมฺปิ โข เป ตติยมฺปิ
โข อายสฺมโต สุทินฺนสฺส มาตา อายสฺมนฺตํ สุทินฺนํ เอตทโวจ
อิทํ ตาต สุทินฺน กุลํ อฑฺฒํ มหทฺธนํ มหาโภคํ ปหูตชาตรูปรชตํ
ปหูตวิตฺตูปกรณํ ปหูตธนธญฺญํ เตนหิ ตาต สุทินฺน พีชกํปิ
เทหิ มา โน อปุตฺตกํ สาปเตยฺยํ ลิจฺฉวิโน อติหราเปสุนฺติ
เอตํ โข เม อมฺม สกฺกา กาตุนฺติ กหํ ปน ตาต สุทินฺน
เอตรหิ วิหรสีติ มหาวเน อมฺมาติ อถโข อายสฺมา สุทินฺโน
อุฏฺฐายาสนา ปกฺกามิ
อถโข อายสฺมโต สุทินฺนสฺส มาตา อายสฺมโต สุทินฺนสฺส
ปุราณทุติยิกํ อามนฺเตสิ เตนหิ วธุ ยทา อุตุนี อโหสิ ปุปฺผํ
เต อุปฺปนฺนํ โหติ อถ เม อาโรเจยฺยาสีติ เอวํ อยฺเยติ
โข อายสฺมโต สุทินฺนสฺส ปุราณทุติยิกา อายสฺมโต สุทินฺนสฺส
มาตุยา ปจฺจสฺโสสิ อถโข อายสฺมโต สุทินฺนสฺส ปุราณทุติยิกา
น จิรสฺเสว อุตุนี อโหสิ ปุปฺผํสา อุปฺปชฺชิ อถโข อายสฺมโต
สุทินฺนสฺส ปุราณทุติยิกา อายสฺมโต สุทินฺนสฺส มาตรํ เอตทโวจ
อุตุนิมฺหิ อยฺเย ปุปฺผํ เม อุปฺปนฺนนฺติ เตนหิ วธุ เยน
อลงฺกาเรน อลงฺกตา ปุตฺตสฺส สุทินฺนสฺส ปิยา อโหสิ มนาปา เตน
อลงฺกาเรน อลงฺกราติ เอวํ อยฺเยติ โข อายสฺมโต สุทินฺนสฺส
ปุราณทุติยิกา อายสฺมโต สุทินฺนสฺส มาตุยา ปจฺจสฺโสสิ อถโข



อายสฺมโต สุทินฺนสฺส มาตา อายสฺมโต สุทินฺนสฺส ปุราณทุติยิกํ
อาทาย เยน มหาวนํ เยนายสฺมา สุทินฺโน เตนุปสงฺกมิ
อุปสงฺกมิตฺวา อายสฺมนฺตํ สุทินฺนํ เอตทโวจ อิทํ ตาต สุทินฺน
กุลํ อฑฺฒํ มหทฺธนํ มหาโภคํ ปหูตชาตรูปรชตํ ปหูตวิตฺตูปกรณํ
ปหูตธนธญฺญํ ลพฺภา ตาต สุทินฺน หีนายาวตฺติตฺวา โภคา จ
ภุญฺชิตุํ ปุญฺญานิ จ กาตุํ เอหิ ตฺวํ ตาต สุทินฺน หีนายาวตฺติตฺวา
โภเค จ ภุญฺชสฺสุ ปุญฺญานิ จ กโรหีติ อมฺม น อุสฺสหามิ
น วิสหามิ อภิรโต อหํ พฺรหฺมจริยํ จรามีติ ทุติยมฺปิ โข
เป ตติยมฺปิ โข อายสฺมโต สุทินฺนสฺส มาตา อายสฺมนฺตํ
สุทินฺนํ เอตทโวจ อิทํ ตาต สุทินฺน กุลํ อฑฺฒํ มหทฺธนํ มหาโภคํ
ปหูตชาตรูปรชตํ ปหูตวิตฺตูปกรณํ ปหูตธนธญฺญํ เตนหิ ตาต
สุทินฺน พีชกํปิ เทหิ มา โน อปุตฺตกํ สาปเตยฺยํ ลิจฺฉวิโน
อติหราเปสุนฺติ เอตํ โข เม อมฺม สกฺกา กาตุนฺติ
ปุราณทุติยิกาย พาหายํ คเหตฺวา มหาวนํ อชฺโฌคาเหตฺวา อปฺปญฺญตฺเต
สิกฺขาปเท อนาทีนวทสฺโส ปุราณทุติยิกาย ติกฺขตฺตุํ เมถุนํ ธมฺมํ
อภิวิญฺญาเปสิ สา เตน คพฺภํ คณฺหิ
ภุมฺมา เทวา สทฺทมนุสฺสาเวสุํ นิรพฺพุโท วต โภ
ภิกฺขุสงฺโฆ นิราทีนโว สุทินฺเนน กลนฺทปุตฺเตน อพฺพุทํ อุปฺปาทิตํ
อาทีนโว อุปฺปาทิโตติ ภุมฺมานํ เทวานํ สทฺทํ สุตฺวา
จาตุมฺมหาราชิกา เทวา สทฺทมนุสฺสาเวสุํ ตาวตึสา เทวา ยามา


เทวา ตุสิตา เทวา นิมฺมานรตี เทวา ปรนิมฺมิตวสวตฺตี เทวา
พฺรหฺมกายิกา เทวา สทฺทมนุสฺสาเวสุํ นิรพฺพุโท วต โภ ภิกฺขุสงฺโฆ
นิราทีนโว สุทินฺเนน กลนฺทปุตฺเตน อพฺพุทํ อุปฺปาทิตํ อาทีนโว
อุปฺปาทิโตติ อิติห เตน ขเณน เตน มุหุตฺเตน ยาว พฺรหฺมโลกา
สทฺโท อพฺภุคฺคญฺฉิ อถโข อายสฺมโต สุทินฺนสฺส ปุราณทุติยิกา
ตสฺส คพฺภสฺส ปริปากมนฺวาย ปุตฺตํ วิชายิ อถโข อายสฺมโต
สุทินฺนสฺส สหายกา ตสฺส ทารกสฺส พีชโกติ นามํ อกํสุ อายสฺมโต
สุทินฺนสฺส ปุราณทุติยิกาย พีชกมาตาติ นามํ อกํสุ อายสฺมโต
สุทินฺนสฺส พีชกปิตาติ นามํ อกํสุ เต อปเรน สมเยน อุโภ
อคารสฺมา อนคาริยํ ปพฺพชิตฺวา อรหตฺตํ สจฺฉากํสุ
อถโข อายสฺมโต สุทินฺนสฺส อหุเทว กุกฺกุจฺจํ อหุ
วิปฺปฏิสาโร อลาภา วต เม น วต เม ลาภา ทุลฺลทฺธํ
วต เม น วต เม สุลทฺธํ โยหํ เอวํ สฺวากฺขาเต ธมฺมวินเย
ปพฺพชิตฺวา นาสกฺขึ ยาวชีวํ ปริปุณฺณํ ปริสุทฺธํ พฺรหฺมจริยํ จริตุนฺติ
โส เตเนว กุกฺกุจฺเจน เตน วิปฺปฏิสาเรน กิโส อโหสิ ลูโข
ทุพฺพณฺโณ อุปฺปณฺฑุปฺปณฺฑุกชาโต ธมนิสนฺถตคตฺโต อนฺโตมโน
ลีนมโน ทุกฺขี ทุมฺมโน วิปฺปฏิสารี ปชฺฌายิ อถโข อายสฺมโต
สุทินฺนสฺส สหายกา ภิกฺขู อายสฺมนฺตํ สุทินฺนํ เอตทโวจุํ ปุพฺเพ
โข ตฺวํ อาวุโส สุทินฺน วณฺณวา อโหสิ ปีนินฺทฺริโย
ปสนฺนมุขวณฺโณ วิปฺปสนฺนจฺฉวิวณฺโณ ปริโยทาโต โสทานิ ตฺวํ เอตรหิ


กิโส ลูโข ทุพฺพณฺโณ อุปฺปณฺฑุปฺปณฺฑุกชาโต ธมนิสนฺถตคตฺโต
อนฺโตมโน ลีนมโน ทุกฺขี ทุมฺมโน วิปฺปฏิสารี ปชฺฌายสิ กจฺจิ
โน ตฺวํ อาวุโส สุทินฺน อนภิรโต พฺรหฺมจริยํ จรสีติ น
โข อหํ อาวุโส อนภิรโต พฺรหฺมจริยํ จรามิ อตฺถิ เม
ปาปกมฺมํ กตํ ปุราณทุติยิกาย เมถุโน ธมฺโม ปฏิเสวิโต ตสฺส
มยฺหํ อาวุโส อหุเทว กุกฺกุจฺจํ อหุ วิปฺปฏิสาโร อลาภา วต
เม น วต เม ลาภา ทุลฺลทฺธํ วต เม น วต เม
สุลทฺธํ โยหํ เอวํ สฺวากฺขาเต ธมฺมวินเย ปพฺพชิตฺวา นาสกฺขึ
ยาวชีวํ ปริปุณฺณํ ปริสุทฺธํ พฺรหฺมจริยํ จริตุนฺติ อลํ หิ เต
อาวุโส สุทินฺน กุกฺกุจฺจาย อลํ วิปฺปฏิสาราย ยํ ตฺวํ เอวํ
สฺวากฺขาเต ธมฺมวินเย ปพฺพชิตฺวา น สกฺขิสฺสสิ ยาวชีวํ ปริปุณฺณํ
ปริสุทฺธํ พฺรหฺมจริยํ จริตุํ นนุ อาวุโส ภควตา อเนกปริยาเยน
วิราคาย ธมฺโม เทสิโต โน สราคาย วิสํโยคาย ธมฺโม
เทสิโต โน สํโยคาย อนุปาทานาย ธมฺโม เทสิโต โน
สอุปาทานาย ตตฺถ นาม ตฺวํ อาวุโส ภควตา วิราคาย ธมฺเม
เทสิเต สราคาย เจเตสฺสสิ วิสํโยคาย ธมฺเม เทสิเต สํโยคาย
เจเตสฺสสิ อนุปาทานาย ธมฺเม เทสิเต สอุปาทานาย เจเตสฺสสิ
นนุ อาวุโส ภควตา อเนกปริยาเยน ราควิราคาย ธมฺโม เทสิโต
มทนิมฺมทนาย ปิปาสวินยาย อาลยสมุคฺฆาตาย วฏฺฏูปจฺเฉทาย



ตณฺหกฺขยาย วิราคาย นิโรธาย นิพฺพานาย ธมฺโม เทสิโต นนุ
อาวุโส ภควตา อเนกปริยาเยน กามานํ ปหานํ อกฺขาตํ กามสญฺญานํ
ปริญฺญา อกฺขาตา กามปิปาสานํ ปฏิวินโย อกฺขาโต
กามวิตกฺกานํ สมุคฺฆาโต อกฺขาโต กามปริฬาหานํ วูปสโม
อกฺขาโต เนตํ อาวุโส อปฺปสนฺนานํ วา ปสาทาย ปสนฺนานํ
วา ภิยฺโยภาวาย อถเขฺวตํ อาวุโส อปฺปสนฺนานญฺเจว อปฺปสาทาย
ปสนฺนานญฺจ เอกจฺจานํ อญฺญถตฺตายาติ อถโข เต ภิกฺขู
อายสฺมนฺตํ สุทินฺนํ อเนกปริยาเยน วิครหิตฺวา ภควโต เอตมตฺถํ
อาโรเจสุํ
อถโข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ
สนฺนิปาตาเปตฺวา อายสฺมนฺตํ สุทินฺนํ ปฏิปุจฺฉิ สจฺจํ กิร ตฺวํ
สุทินฺน ปุราณทุติยิกาย เมถุนํ ธมฺมํ ปฏิเสวสีติ สจฺจํ ภควาติ
วิครหิ พุทฺโธ ภควา อนนุจฺฉวิกํ โมฆปุริส อนนุโลมิกํ อปฺปฏิรูปํ
อสฺสามณกํ อกปฺปิยํ อกรณียํ กถํ หิ นาม ตฺวํ โมฆปุริส เอวํ
สฺวากฺขาเต ธมฺมวินเย ปพฺพชิตฺวา น สกฺขิสฺสสิ ยาวชีวํ ปริปุณฺณํ
ปริสุทฺธํ พฺรหฺมจริยํ จริตุํ นนุ มยา โมฆปุริส อเนกปริยาเยน
วิราคาย ธมฺโม เทสิโต โน สราคาย วิสํโยคาย ธมฺโม เทสิโต
โน สํโยคาย อนุปาทานาย ธมฺโม เทสิโต โน สอุปาทานาย
ตตฺถ นาม ตฺวํ โมฆปุริส มยา วิราคาย ธมฺเม เทสิเต สราคาย



เจเตสฺสสิ วิสํโยคาย ธมฺเม เทสิเต สํโยคาย เจเตสฺสสิ
อนุปาทานาย ธมฺเม เทสิเต สอุปาทานาย เจเตสฺสสิ นนุ มยา
โมฆปุริส อเนกปริยาเยน ราควิราคาย ธมฺโม เทสิโต
มทนิมฺมทนาย ปิปาสวินยาย อาลยสมุคฺฆาตาย วฏฺฏูปจฺเฉทาย ตณฺหกฺขยาย
วิราคาย นิโรธาย นิพฺพานาย ธมฺโม เทสิโต นนุ มยา โมฆปุริส
อเนกปริยาเยน กามานํ ปหานํ อกฺขาตํ กามสญฺญานํ ปริญฺญา
อกฺขาตา กามปิปาสานํ ปฏิวินโย อกฺขาโต กามวิตกฺกานํ
สมุคฺฆาโต อกฺขาโต กามปริฬาหานํ วูปสโม อกฺขาโต วรนฺเต
โมฆปุริส อาสีวิสสฺส โฆรวิสสฺส มุเข องฺคชาตํ ปกฺขิตฺตํ น
เตฺวว มาตุคามสฺส องฺคชาเต องฺคชาตํ ปกฺขิตฺตํ วรนฺเต โมฆปุริส
กณฺหสปฺปสฺส มุเข องฺคชาตํ ปกฺขิตฺตํ น เตฺวว มาตุคามสฺส
องฺคชาเต องฺคชาตํ ปกฺขิตฺตํ วรนฺเต โมฆปุริส องฺคารกาสุยา
อาทิตฺตาย สมฺปชฺชลิตาย สญฺโชติภูตาย องฺคชาตํ ปกฺขิตฺตํ น
เตฺวว มาตุคามสฺส องฺคชาเต องฺคชาตํ ปกฺขิตฺตํ ตํ กิสฺส
เหตุ ตโตนิทานํ หิ โมฆปุริส มรณํ วา นิคจฺเฉยฺย มรณมตฺตํ
วา ทุกฺขํ น เตฺวว ตปฺปจฺจยา กายสฺส เภทา ปรํ มรณา
อปายํ ทุคฺคตึ วินิปาตํ นิรยํ อุปปชฺเชยฺย อิโตนิทานญฺจ โข
โมฆปุริส กายสฺส เภทา ปรํ มรณา อปายํ ทุคฺคตึ วินิปาตํ
นิรยํ อุปปชฺเชยฺย ตตฺถ นาม ตฺวํ โมฆปุริส ยํ ตฺวํ อสทฺธมฺมํ



คามธมฺมํ วสลธมฺมํ ทุฏฺฐุลฺลํ โอทกนฺติกํ รหสฺสํ ทฺวยํ ทฺวยสมาปตฺตึ
สมาปชฺชิสฺสสิ พหุนฺนํ โข ตฺวํ โมฆปุริส อกุสลานํ ธมฺมานํ
อาทิกตฺตา ปุพฺพงฺคโม เนตํ โมฆปุริส อปฺปสนฺนานํ วา ปสาทาย
ปสนฺนานํ วา ภิยฺโยภาวาย อถเขฺวตํ โมฆปุริส อปฺปสนฺนานญฺเจว
อปฺปสาทาย ปสนฺนานญฺจ เอกจฺจานํ อญฺญถตฺตายาติ อถโข
ภควา อายสฺมนฺตํ สุทินฺนํ อเนกปริยาเยน วิครหิตฺวา ทุพฺภรตาย
ทุปฺโปสตาย มหิจฺฉตาย อสนฺตุฏฺฐตาย สงฺคณิกาย โกสชฺชสฺส
อวณฺณํ ภาสิตฺวา อเนกปริยาเยน สุภรตาย สุโปสตาย อปฺปิจฺฉสฺส
สนฺตุฏฺฐสฺส สลฺเลขสฺส ธูตสฺส ปาสาทิกสฺส อปฺปจฺจยสฺส
วิริยารมฺภสฺส วณฺณํ ภาสิตฺวา ภิกฺขูนํ ตทนุจฺฉวิกํ ตทนุโลมิกํ ธมฺมึ
กถํ กตฺวา ภิกฺขู อามนฺเตสิ เตนหิ ภิกฺขเว ภิกฺขูนํ สิกฺขาปทํ
ปญฺญาเปสฺสามิ ทส อตฺถวเส ปฏิจฺจ สงฺฆสุฏฺฐุตาย สงฺฆผาสุตาย
ทุมฺมงฺกูนํ ปุคฺคลานํ นิคฺคหาย เปสลานํ ภิกฺขูนํ ผาสุวิหาราย
ทิฏฺฐธมฺมิกานํ อาสวานํ สํวราย สมฺปรายิกานํ อาสวานํ ปฏิฆาตาย
อปฺปสนฺนานํ ปสาทาย ปสนฺนานํ ภิยฺโยภาวาย สทฺธมฺมฏฺฐิติยา
วินยานุคฺคหาย เอวญฺจ ปน ภิกฺขเว อิมํ สิกฺขาปทํ อุทฺทิเสยฺยาถ
โย ปน ภิกฺขุ เมถุนํ ธมฺมํ ปฏิเสเวยฺย ปาราชิโก โหติ
อสํวาโสติ เอวญฺจิทํ ภควตา ภิกฺขูนํ สิกฺขาปทํ ปญฺญตฺตํ โหติ
สุทินฺนภาณวารํ นิฏฺฐิตํ


เตน โข ปน สมเยน อญฺญตโร ภิกฺขุ เวสาลิยํ มหาวเน
มกฺกฏึ อามิเสน อุปลาเปตฺวา ตสฺสา เมถุนํ ธมฺมํ ปฏิเสวติ
อถโข โส ภิกฺขุ ปุพฺพณฺหสมยํ นิวาเสตฺวา ปตฺตจีวรมาทาย
เวสาลึ ปิณฺฑาย ปาวิสิ เตน โข ปน สมเยน สมฺพหุลา
ภิกฺขู เสนาสนจาริกํ อาหิณฺฑนฺตา เยน ตสฺส ภิกฺขุโน วิหาโร
เตนุปสงฺกมึสุ อทฺทสา โข สา มกฺกฏี เต ภิกฺขู ทูรโต ว
อาคจฺฉนฺเต ทิสฺวาน เยน เต ภิกฺขู เตนุปสงฺกมิ อุปสงฺกมิตฺวา
เตสํ ภิกฺขูนํ ปุรโต กฏึปิ จาเลสิ เฉปฺปํปิ จาเลสิ
กฏึปิ โอฑฺฑิ นิมิตฺตํปิ อกาสิ อถโข เตสํ ภิกฺขูนํ เอตทโหสิ
นิสฺสํสยํ โข โส ภิกฺขุ อิมิสฺสา มกฺกฏิยา เมถุนํ ธมฺมํ ปฏิเสวตีติ
เอกมนฺตํ นิลียึสุ อถโข โส ภิกฺขุ เวสาลิยํ ปิณฺฑาย จริตฺวา
ปิณฺฑปาตํ อาทาย ปฏิกฺกมิ อถโข สา มกฺกฏี เยน โส
ภิกฺขุ เตนุปสงฺกมิ อถโข โส ภิกฺขุ ตํ ปิณฺฑปาตํ เอกเทสํ
ภุญฺชิตฺวา เอกเทสํ ตสฺสา มกฺกฏิยา อทาสิ อถโข สา มกฺกฏี
ตํ ปิณฺฑปาตํ ภุญฺชิตฺวา ตสฺส ภิกฺขุโน กฏึ โอฑฺฑิ อถโข
โส ภิกฺขุ ตสฺสา มกฺกฏิยา เมถุนํ ธมฺมํ ปฏิเสวติ อถโข เต
ภิกฺขู ตํ ภิกฺขุํ เอตทโวจุํ นนุ อาวุโส ภควตา สิกฺขาปทํ
ปญฺญตฺตํ กิสฺส ตฺวํ อาวุโส อิมิสฺสา มกฺกฏิยา เมถุนํ ธมฺมํ
ปฏิเสวสีติ สจฺจํ อาวุโส ภควตา สิกฺขาปทํ ปญฺญตฺตํ ตญฺจ



โข มนุสฺสิตฺถิยา โน ติรจฺฉานคตายาติ นนุ อาวุโส ตเถว ตํ
โหติ อนนุจฺฉวิกํ อาวุโส อนนุโลมิกํ อปฺปฏิรูปํ อสฺสามณกํ
อกปฺปิยํ อกรณียํ กถํ หิ นาม ตฺวํ อาวุโส เอวํ สฺวากฺขาเต
ธมฺมวินเย ปพฺพชิตฺวา น สกฺขิสฺสสิ ยาวชีวํ ปริปุณฺณํ ปริสุทฺธํ
พฺรหฺมจริยํ จริตุํ นนุ อาวุโส ภควตา อเนกปริยาเยน วิราคาย
ธมฺโม เทสิโต โน สราคาย เป กามปริฬาหานํ วูปสโม
อกฺขาโต เนตํ อาวุโส อปฺปสนฺนานํ วา ปสาทาย ปสนฺนานํ วา
ภิยฺโยภาวาย อถเขฺวตํ อาวุโส อปฺปสนฺนานญฺเจว อปฺปสาทาย
ปสนฺนานญฺจ เอกจฺจานํ อญฺญถตฺตายาติ อถโข เต ภิกฺขู ตํ
ภิกฺขุํ อเนกปริยาเยน วิครหิตฺวา ภควโต เอตมตฺถํ อาโรเจสุํ
อถโข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ
สนฺนิปาตาเปตฺวา ตํ ภิกฺขุํ ปฏิปุจฺฉิ สจฺจํ กิร ตฺวํ ภิกฺขุ มกฺกฏิยา
เมถุนํ ธมฺมํ ปฏิเสวสีติ สจฺจํ ภควาติ วิครหิ พุทฺโธ
ภควา อนนุจฺฉวิกํ โมฆปุริส อนนุโลมิกํ อปฺปฏิรูปํ อสฺสามณกํ
อกปฺปิยํ อกรณียํ กถํ หิ นาม ตฺวํ โมฆปุริส เอวํ สฺวากฺขาเต
ธมฺมวินเย ปพฺพชิตฺวา น สกฺขิสฺสสิ ยาวชีวํ ปริปุณฺณํ ปริสุทฺธํ
พฺรหฺมจริยํ จริตุํ นนุ มยา โมฆปุริส อเนกปริยาเยน วิราคาย
ธมฺโม เทสิโต โน สราคาย เป กามปริฬาหานํ วูปสโม
อกฺขาโต วรนฺเต โมฆปุริส อาสีวิสสฺส โฆรวิสสฺส มุเข
องฺคชาตํ ปกฺขิตฺตํ น เตฺวว มกฺกฏิยา องฺคชาเต องฺคชาตํ ปกฺขิตฺตํ


วรนฺเต โมฆปุริส กณฺหสปฺปสฺส มุเข องฺคชาตํ ปกฺขิตฺตํ น
เตฺวว มกฺกฏิยา องฺคชาเต องฺคชาตํ ปกฺขิตฺตํ วรนฺเต โมฆปุริส
องฺคารกาสุยา อาทิตฺตาย สมฺปชฺชลิตาย สญฺโชติภูตาย องฺคชาตํ
ปกฺขิตฺตํ น เตฺวว มกฺกฏิยา องฺคชาเต องฺคชาตํ ปกฺขิตฺตํ ตํ
กิสฺส เหตุ ตโตนิทานํ หิ โมฆปุริส มรณํ วา นิคจฺเฉยฺย
มรณมตฺตํ วา ทุกฺขํ น เตฺวว ตปฺปจฺจยา กายสฺส เภทา ปรํ
มรณา อปายํ ทุคฺคตึ วินิปาตํ นิรยํ อุปปชฺเชยฺย อิโตนิทานญฺจ
โข โมฆปุริส กายสฺส เภทา ปรํ มรณา อปายํ ทุคฺคตึ วินิปาตํ
นิรยํ อุปปชฺเชยฺย ตตฺถ นาม ตฺวํ โมฆปุริส ยํ ตฺวํ อสทฺธมฺมํ
คามธมฺมํ วสลธมฺมํ ทุฏฺฐุลฺลํ โอทกนฺติกํ รหสฺสํ ทฺวยํ ทฺวยสมาปตฺตึ
สมาปชฺชิสฺสสิ เนตํ โมฆปุริส อปฺปสนฺนานํ วา ปสาทาย เป
เอวญฺจ ปน ภิกฺขเว อิมํ สิกฺขาปทํ อุทฺทิเสยฺยาถ โย ปน ภิกฺขุ
เมถุนํ ธมฺมํ ปฏิเสเวยฺย อนฺตมโส ติรจฺฉานคตายปิ ปาราชิโก โหติ
อสํวาโสติ เอวญฺจิทํ ภควตา ภิกฺขูนํ สิกฺขาปทํ ปญฺญตฺตํ โหติ
มกฺกฏีวตฺถุ นิฏฺฐิตํ
เตน โข ปน สมเยน สมฺพหุลา เวสาลิกา วชฺชีปุตฺตกา
ภิกฺขู ยาวทตฺถํ ภุญฺชึสุ ยาวทตฺถํ สุปึสุ ยาวทตฺถํ นหายึสุ
ยาวทตฺถํ ภุญฺชิตฺวา ยาวทตฺถํ สุปิตฺวา ยาวทตฺถํ นหายิตฺวา
อโยนิโส มนสิกริตฺวา สิกฺขํ อปฺปจฺจกฺขาย ทุพฺพลฺยํ อนาวิกตฺวา



เมถุนํ ธมฺมํ ปฏิเสวึสุ เต อปเรน สมเยน ญาติพฺยสเนนปิ
ผุฏฺฐา โภคพฺยสเนนปิ ผุฏฺฐา โรคพฺยสเนนปิ ผุฏฺฐา อายสฺมนฺตํ
อานนฺทํ อุปสงฺกมิตฺวา เอวํ วเทนฺติ น มยํ ภนฺเต อานนฺท
พุทฺธครหิโน น ธมฺมครหิโน น สงฺฆครหิโน อตฺตครหิโน มยํ
ภนฺเต อานนฺท อนญฺญครหิโน มยเมวมฺหา อลกฺขิกา มยํ
อปฺปปุญฺญา เย มยํ เอวํ สฺวากฺขาเต ธมฺมวินเย ปพฺพชิตฺวา
นาสกฺขิมฺหา ยาวชีวํ ปริปุณฺณํ ปริสุทฺธํ พฺรหฺมจริยํ จริตุํ อิทานิปิ
เจ มยํ ภนฺเต อานนฺท ลเภยฺยาม ภควโต สนฺติเก ปพฺพชฺชํ
ลเภยฺยาม อุปสมฺปทํ อิทานิปิ มยํ วิปสฺสกา กุสลานํ ธมฺมานํ
ปุพฺพรตฺตาปรรตฺตํ โพธิปกฺขิกานํ ธมฺมานํ ภาวนานุโยคมนุยุตฺตา
วิหเรยฺยาม สาธุ ภนฺเต อานนฺท ภควโต เอตมตฺถํ อาโรเจหีติ
เอวมาวุโสติ โข อายสฺมา อานนฺโท เวสาลิกานํ วชฺชีปุตฺตกานํ
ปฏิสฺสุณิตฺวา เยน ภควา เตนุปสงฺกมิ อุปสงฺกมิตฺวา ภควโต
เอตมตฺถํ อาโรเจสิ อฏฺฐานเมตํ อานนฺท อนวกาโส ยํ ตถาคโต
วชฺชีนํ วา วชฺชีปุตฺตกานํ วา การณา สาวกานํ ปาราชิกํ สิกฺขาปทํ
ปญฺญตฺตํ สมูหเนยฺยาติ
อถโข ภควา เอตสฺมึ นิทาเน เอตสฺมึ ปกรเณ ธมฺมึ กถํ
กตฺวา ภิกฺขู อามนฺเตสิ โย โข ภิกฺขเว ภิกฺขุ สิกฺขํ อปฺปจฺจกฺขาย
ทุพฺพลฺยํ อนาวิกตฺวา เมถุนํ ธมฺมํ ปฏิเสวติ โส อาคโต น



อุปสมฺปาเทตพฺโพ โย จ โข ภิกฺขเว ภิกฺขุ สิกฺขํ ปจฺจกฺขาย
ทุพฺพลฺยํ อาวิกตฺวา เมถุนํ ธมฺมํ ปฏิเสวติ โส อาคโต อุปสมฺปาเทตพฺโพ
เอวญฺจ ปน ภิกฺขเว อิมํ สิกฺขาปทํ อุทฺทิเสยฺยาถ
โย ปน ภิกฺขุ ภิกฺขูนํ สิกฺขาสาชีวสมาปนฺโน สิกฺขํ อปฺปจฺจกฺขาย
ทุพฺพลฺยํ อนาวิกตฺวา เมถุนํ ธมฺมํ ปฏิเสเวยฺย อนฺตมโส ติรจฺฉานคตายปิ
ปาราชิโก โหติ อสํวาโสติ
โย ปนาติ โย ยาทิโส ยถายุตฺโต ยถาชจฺโจ ยถานาโม
ยถาโคตฺโต ยถาสีโล ยถาวิหารี ยถาโคจโร เถโร วา นโว วา
มชฺฌิโม วา เอโส วุจฺจติ โย ปนาติ
ภิกฺขูติ ภิกฺขโกติ ภิกฺขุ ภิกฺขาจริยํ อชฺฌูปคโตติ
ภิกฺขุ ภินฺนปฏธโรติ ภิกฺขุ สามญฺญาย ภิกฺขุ ปฏิญฺญาย
ภิกฺขุ เอหิภิกฺขูติ ภิกฺขุ ตีหิ สรณคมเนหิ อุปสมฺปนฺโนติ
ภิกฺขุ ภทฺโรติ ภิกฺขุ สาโรติ ภิกฺขุ เสโขติ ภิกฺขุ
อเสโขติ ภิกฺขุ สมคฺเคน สงฺเฆน ญตฺติจตุตฺเถน กมฺเมน อกุปฺเปน
ฐานารเหน อุปสมฺปนฺโนติ ภิกฺขุ ตตฺร ยฺวายํ ภิกฺขุ สมคฺเคน
สงฺเฆน ญตฺติจตุตฺเถน กมฺเมน อกุปฺเปน ฐานารเหน อุปสมฺปนฺโน
อยํ อิมสฺมึ อตฺเถ อธิปฺเปโต ภิกฺขูติ
สิกฺขาติ ติสฺโส สิกฺขา อธิสีลสิกฺขา อธิจิตฺตสิกฺขา




อธิปญฺญาสิกฺขา ตตฺร ยายํ อธิสีลสิกฺขา อยํ อิมสฺมึ อตฺเถ
อธิปฺเปตา สิกฺขาติ
สาชีวํ นาม ยํ ภควตา ปญฺญตฺตํ สิกฺขาปทํ เอตํ
สาชีวํ นาม ตสฺมึ สิกฺขติ เตน วุจฺจติ สาชีวสมาปนฺโนติ
สิกฺขํ อปฺปจฺจกฺขาย ทุพฺพลฺยํ อนาวิกตฺวาติ อตฺถิ ภิกฺขเว
ทุพฺพลฺยาวิกมฺมญฺเจว โหติ สิกฺขา จ อปฺปจฺจกฺขาตา อตฺถิ
ภิกฺขเว ทุพฺพลฺยาวิกมฺมญฺเจว โหติ สิกฺขา จ ปจฺจกฺขาตา
กถญฺจ ภิกฺขเว ทุพฺพลฺยาวิกมฺมญฺเจว โหติ สิกฺขา จ
อปฺปจฺจกฺขาตา อิธ ภิกฺขเว ภิกฺขุ อุกฺกณฺฐิโต อนภิรโต สามญฺญา
จวิตุกาโม ภิกฺขุภาวํ อฏฺฏิยมาโน หรายมาโน ชิคุจฺฉมาโน คิหิภาวํ
ปตฺถยมาโน อุปาสกภาวํ ปตฺถยมาโน อารามิกภาวํ ปตฺถยมาโน
สามเณรภาวํ ปตฺถยมาโน ติตฺถิยภาวํ ปตฺถยมาโน ติตฺถิยสาวกภาวํ
ปตฺถยมาโน อสฺสมณภาวํ ปตฺถยมาโน อสกฺยปุตฺติยภาวํ
ปตฺถยมาโน ยนฺนูนาหํ พุทฺธํ ปจฺจกฺเขยฺยนฺติ วทติ วิญฺญาเปติ เอวํปิ
ภิกฺขเว ทุพฺพลฺยาวิกมฺมญฺเจว โหติ สิกฺขา จ อปฺปจฺจกฺขาตา
อถวา ปน อุกฺกณฺฐิโต อนภิรโต สามญฺญา จวิตุกาโม ภิกฺขุภาวํ
อฏฺฏิยมาโน หรายมาโน ชิคุจฺฉมาโน คิหิภาวํ ปตฺถยมาโน เป
อสกฺยปุตฺติยภาวํ ปตฺถยมาโน ยนฺนูนาหํ ธมฺมํ ปจฺจกฺเขยฺยนฺติ
วทติ วิญฺญาเปติ เป ยนฺนูนาหํ สงฺฆํ ปจฺจกฺเขยฺยนฺติ วทติ
วิญฺญาเปติ ยนฺนูนาหํ สิกฺขํ ปจฺจกฺเขยฺยนฺติ วทติ วิญฺญาเปติ


ยนฺนูนาหํ วินยํ ปจฺจกฺเขยฺยนฺติ วทติ วิญฺญาเปติ ยนฺนูนาหํ
ปาติโมกฺขํ ปจฺจกฺเขยฺยนฺติ วทติ วิญฺญาเปติ ยนฺนูนาหํ อุทฺเทสํ
ปจฺจกฺเขยฺยนฺติ วทติ วิญฺญาเปติ ยนฺนูนาหํ อุปชฺฌายํ ปจฺจกฺเขยฺยนฺติ
วทติ วิญฺญาเปติ ยนฺนูนาหํ อาจริยํ ปจฺจกฺเขยฺยนฺติ วทติ
วิญฺญาเปติ ยนฺนูนาหํ สทฺธิวิหาริกํ ปจฺจกฺเขยฺยนฺติ วทติ วิญฺญาเปติ
ยนฺนูนาหํ อนฺเตวาสิกํ ปจฺจกฺเขยฺยนฺติ วทติ วิญฺญาเปติ
ยนฺนูนาหํ สมานุปชฺฌายกํ ปจฺจกฺเขยฺยนฺติ วทติ วิญฺญาเปติ
ยนฺนูนาหํ สมานาจริยกํ ปจฺจกฺเขยฺยนฺติ วทติ วิญฺญาเปติ ยนฺนูนาหํ
สพฺรหฺมจารึ ปจฺจกฺเขยฺยนฺติ วทติ วิญฺญาเปติ ยนฺนูนาหํ
คิหี อสฺสนฺติ วทติ วิญฺญาเปติ ยนฺนูนาหํ อุปาสโก อสฺสนฺติ
วทติ วิญฺญาเปติ ยนฺนูนาหํ อารามิโก อสฺสนฺติ วทติ วิญฺญาเปติ
ยนฺนูนาหํ สามเณโร อสฺสนฺติ วทติ วิญฺญาเปติ ยนฺนูนาหํ
ติตฺถิโย อสฺสนฺติ วทติ วิญฺญาเปติ ยนฺนูนาหํ ติตฺถิยสาวโก
อสฺสนฺติ วทติ วิญฺญาเปติ ยนฺนูนาหํ อสฺสมโณ อสฺสนฺติ วทติ
วิญฺญาเปติ ยนฺนูนาหํ อสกฺยปุตฺติโย อสฺสนฺติ วทติ วิญฺญาเปติ
เอวํปิ ภิกฺขเว ทุพฺพลฺยาวิกมฺมญฺเจว โหติ สิกฺขา จ อปฺปจฺจกฺขาตา
อถวา ปน อุกฺกณฺฐิโต อนภิรโต สามญฺญา จวิตุกาโม
ภิกฺขุภาวํ อฏฺฏิยมาโน หรายมาโน ชิคุจฺฉมาโน คิหิภาวํ ปตฺถยมาโน
เป อสกฺยปุตฺติยภาวํ ปตฺถยมาโน ยทิ ปนาหํ พุทฺธํ
ปจฺจกฺเขยฺยนฺติ วทติ วิญฺญาเปติ เป ยทิ ปนาหํ อสกฺยปุตฺติโย


อสฺสนฺติ วทติ วิญฺญาเปติ เป อถาหํ พุทฺธํ ปจฺจกฺเขยฺยนฺติ
วทติ วิญฺญาเปติ เป อถาหํ อสกฺยปุตฺติโย อสฺสนฺติ วทติ
วิญฺญาเปติ เป หนฺทาหํ พุทฺธํ ปจฺจกฺเขยฺยนฺติ วทติ วิญฺญาเปติ
เป หนฺทาหํ อสกฺยปุตฺติโย อสฺสนฺติ วทติ วิญฺญาเปติ เป
โหตุ เม พุทฺธํ ปจฺจกฺเขยฺยนฺติ วทติ วิญฺญาเปติ เป โหตุ
เม อสกฺยปุตฺติโย อสฺสนฺติ วทติ วิญฺญาเปติ เอวํปิ ภิกฺขเว
ทุพฺพลฺยาวิกมฺมญฺเจว โหติ สิกฺขา จ อปฺปจฺจกฺขาตา อถวา
ปน อุกฺกณฺฐิโต อนภิรโต สามญฺญา จวิตุกาโม ภิกฺขุภาวํ อฏฺฏิยมาโน
หรายมาโน ชิคุจฺฉมาโน คิหิภาวํ ปตฺถยมาโน เป
อสกฺยปุตฺติยภาวํ ปตฺถยมาโน มาตรํ สรามีติ วทติ วิญฺญาเปติ
ปิตรํ สรามีติ วทติ วิญฺญาเปติ ภาตรํ สรามีติ วทติ วิญฺญาเปติ
ภคินึ สรามีติ วทติ วิญฺญาเปติ ปุตฺตํ สรามีติ วทติ
วิญฺญาเปติ ธีตรํ สรามีติ วทติ วิญฺญาเปติ ปชาปตึ สรามีติ
วทติ วิญฺญาเปติ ญาตเก สรามีติ วทติ วิญฺญาเปติ มิตฺเต
สรามีติ วทติ วิญฺญาเปติ คามํ สรามีติ วทติ วิญฺญาเปติ
นิคมํ สรามีติ วทติ วิญฺญาเปติ เขตฺตํ สรามีติ วทติ วิญฺญาเปติ
วตฺถุํ สรามีติ วทติ วิญฺญาเปติ หิรญฺญํ สรามีติ
วทติ วิญฺญาเปติ สุวณฺณํ สรามีติ วทติ วิญฺญาเปติ สิปฺปํ
สรามีติ วทติ วิญฺญาเปติ ปุพฺเพ หสิตํ ลปิตํ กีฬิตํ



สมนุสฺสรามีติ วทติ วิญฺญาเปติ เอวํปิ ภิกฺขเว ทุพฺพลฺยาวิกมฺมญฺเจว
โหติ สิกฺขา จ อปฺปจฺจกฺขาตา อถวา ปน อุกฺกณฺฐิโต อนภิรโต
สามญฺญา จวิตุกาโม ภิกฺขุภาวํ อฏฺฏิยมาโน หรายมาโน ชิคุจฺฉมาโน
คิหิภาวํ ปตฺถยมาโน เป อสกฺยปุตฺติยภาวํ ปตฺถยมาโน
มาตา เม อตฺถิ สา มยา โปเสตพฺพาติ วทติ วิญฺญาเปติ
ปิตา เม อตฺถิ โส มยา โปเสตพฺโพติ วทติ วิญฺญาเปติ
ภาตา เม อตฺถิ โส มยา โปเสตพฺโพติ วทติ วิญฺญาเปติ
ภคินี เม อตฺถิ สา มยา โปเสตพฺพาติ วทติ วิญฺญาเปติ
ปุตฺโต เม อตฺถิ โส มยา โปเสตพฺโพติ วทติ วิญฺญาเปติ
ธีตา เม อตฺถิ สา มยา โปเสตพฺพาติ วทติ วิญฺญาเปติ
ปชาปตี เม อตฺถิ สา มยา โปเสตพฺพาติ วทติ วิญฺญาเปติ
ญาตกา เม อตฺถิ เต มยา โปเสตพฺพาติ วทติ วิญฺญาเปติ
มิตฺตา เม อตฺถิ เต มยา โปเสตพฺพาติ วทติ วิญฺญาเปติ
เอวํปิ ภิกฺขเว ทุพฺพลฺยาวิกมฺมญฺเจว โหติ สิกฺขา จ อปฺปจฺจกฺขาตา
อถวา ปน อุกฺกณฺฐิโก อนภิรโต สามญฺญา จวิตุกาโม
ภิกฺขุภาวํ อฏฺฏิยมาโน หรายมาโน ชิคุจฺฉมาโน คิหิภาวํ ปตฺถยมาโน
เป อสกฺยปุตฺติยภาวํ ปตฺถยมาโน มาตา เม อตฺถิ
สา มํ โปเสสฺสตีติ วทติ วิญฺญาเปติ ปิตา เม อตฺถิ โส
มํ โปเสสฺสตีติ วทติ วิญฺญาเปติ ภาตา เม อตฺถิ โส มํ
โปเสสฺสตีติ วทติ วิญฺญาเปติ ภคินี เม อตฺถิ สา มํ


โปเสสฺสตีติ วทติ วิญฺญาเปติ ปุตฺโต เม อตฺถิ โส มํ โปเสสฺสตีติ
วทติ วิญฺญาเปติ ธีตา เม อตฺถิ สา มํ โปเสสฺสตีติ วทติ
วิญฺญาเปติ ปชาปตี เม อตฺถิ สา มํ โปเสสฺสตีติ วทติ
วิญฺญาเปติ ญาตกา เม อตฺถิ เต มํ โปเสสฺสนฺตีติ วทติ
วิญฺญาเปติ มิตฺตา เม อตฺถิ เต มํ โปเสสฺสนฺตีติ วทติ
วิญฺญาเปติ คาโม เม อตฺถิ เตนปาหํ ชีวิสฺสามีติ วทติ
วิญฺญาเปติ นิคโม เม อตฺถิ เตนปาหํ ชีวิสฺสามีติ วทติ
วิญฺญาเปติ เขตฺตํ เม อตฺถิ เตนปาหํ ชีวิสฺสามีติ วทติ
วิญฺญาเปติ วตฺถุํ เม อตฺถิ เตนปาหํ ชีวิสฺสามีติ วทติ
วิญฺญาเปติ หิรญฺญํ เม อตฺถิ เตนปาหํ ชีวิสฺสามีติ วทติ
วิญฺญาเปติ สุวณฺณํ เม อตฺถิ เตนปาหํ ชีวิสฺสามีติ วทติ
วิญฺญาเปติ สิปฺปํ เม อตฺถิ เตนปาหํ ชีวิสฺสามีติ วทติ
วิญฺญาเปติ เอวํปิ ภิกฺขเว ทุพฺพลฺยาวิกมฺมญฺเจว โหติ สิกฺขา
จ อปฺปจฺจกฺขาตา อถวา ปน อุกฺกณฺฐิโต อนภิรโต สามญฺญา
จวิตุกาโม ภิกฺขุภาวํ อฏฺฏิยมาโน หรายมาโน ชิคุจฺฉมาโน คิหิภาวํ
ปตฺถยมาโน เป อสกฺยปุตฺติยภาวํ ปตฺถยมาโน ทุกฺกรนฺติ
วทติ วิญฺญาเปติ น สุกรนฺติ วทติ วิญฺญาเปติ ทุจฺจรนฺติ
วทติ วิญฺญาเปติ น สุจรนฺติ วทติ วิญฺญาเปติ น อุสฺสหามีติ
วทติ วิญฺญาเปติ น วิสหามีติ วทติ วิญฺญาเปติ น รมามีติ



วทติ วิญฺญาเปติ นาภิรมามีติ วทติ วิญฺญาเปติ เอวํปิ โข
ภิกฺขเว ทุพฺพลฺยาวิกมฺมญฺเจว โหติ สิกฺขา จ อปฺปจฺจกฺขาตา
กถญฺจ ภิกฺขเว ทุพฺพลฺยาวิกมฺมญฺเจว โหติ สิกฺขา จ
ปจฺจกฺขาตา อิธ ภิกฺขเว ภิกฺขุ อุกฺกณฺฐิโต อนภิรโต สามญฺญา
จวิตุกาโม ภิกฺขุภาวํ อฏฺฏิยมาโน หรายมาโน ชิคุจฺฉมาโน คิหิภาวํ
ปตฺถยมาโน เป อสกฺยปุตฺติยภาวํ ปตฺถยมาโน พุทฺธํ ปจฺจกฺขามีติ
วทติ วิญฺญาเปติ เอวํปิ ภิกฺขเว ทุพฺพลฺยาวิกมฺมญฺเจว โหติ
สิกฺขา จ ปจฺจกฺขาตา อถวา ปน อุกฺกณฺฐิโต อนภิรโต
สามญฺญา จวิตุกาโม ภิกฺขุภาวํ อฏฺฏิยมาโน หรายมาโน ชิคุจฺฉมาโน
คิหิภาวํ ปตฺถยมาโน เป อสกฺยปุตฺติยภาวํ ปตฺถยมาโน
ธมฺมํ ปจฺจกฺขามีติ วทติ วิญฺญาเปติ สงฺฆํ ปจฺจกฺขามีติ วทติ
วิญฺญาเปติ สิกฺขํ ปจฺจกฺขามีติ วทติ วิญฺญาเปติ วินยํ
ปจฺจกฺขามีติ วทติ วิญฺญาเปติ ปาติโมกฺขํ ปจฺจกฺขามีติ วทติ
วิญฺญาเปติ อุทฺเทสํ ปจฺจกฺขามีติ วทติ วิญฺญาเปติ อุปชฺฌายํ
ปจฺจกฺขามีติ วทติ วิญฺญาเปติ อาจริยํ ปจฺจกฺขามีติ วทติ
วิญฺญาเปติ สทฺธิวิหาริกํ ปจฺจกฺขามีติ วทติ วิญฺญาเปติ
อนฺเตวาสิกํ ปจฺจกฺขามีติ วทติ วิญฺญาเปติ สมานุปชฺฌายกํ
ปจฺจกฺขามีติ วทติ วิญฺญาเปติ สมานาจริยกํ ปจฺจกฺขามีติ
วทติ วิญฺญาเปติ สพฺรหฺมจารึ ปจฺจกฺขามีติ วทติ วิญฺญาเปติ
เป คิหีติ มํ ธาเรหีติ วทติ วิญฺญาเปติ อุปาสโกติ มํ


ธาเรหีติ วทติ วิญฺญาเปติ อารามิโกติ มํ ธาเรหีติ วทติ
วิญฺญาเปติ สามเณโรติ มํ ธาเรหีติ วทติ วิญฺญาเปติ
ติตฺถิโยติ มํ ธาเรหีติ วทติ วิญฺญาเปติ ติตฺถิยสาวโกติ มํ
ธาเรหีติ วทติ วิญฺญาเปติ อสฺสมโณติ มํ ธาเรหีติ วทติ
วิญฺญาเปติ อสกฺยปุตฺติโยติ มํ ธาเรหีติ วทติ วิญฺญาเปติ
เอวํปิ ภิกฺขเว ทุพฺพลฺยาวิกมฺมญฺเจว โหติ สิกฺขา จ ปจฺจกฺขาตา
อถวา ปน อุกฺกณฺฐิโต อนภิรโต สามญฺญา จวิตุกาโม ภิกฺขุภาวํ
อฏฺฏิยมาโน หรายมาโน ชิคุจฺฉมาโน คิหิภาวํ ปตฺถยมาโน เป
อสกฺยปุตฺติยภาวํ ปตฺถยมาโน อลํ เม พุทฺเธนาติ วทติ วิญฺญาเปติ
เป อลํ เม สพฺรหฺมจารีหีติ วทติ วิญฺญาเปติ เอวํปิ
ภิกฺขเว เป อถวา ปน เป กินฺนุ เม พุทฺเธนาติ วทติ
วิญฺญาเปติ เป กินฺนุ เม สพฺรหฺมจารีหีติ วทติ วิญฺญาเปติ
เอวํปิ เป อถวา ปน เป น มมตฺโถ พุทฺเธนาติ วทติ
วิญฺญาเปติ เป น มมตฺโถ สพฺรหฺมจารีหีติ วทติ วิญฺญาเปติ
เอวํปิ เป อถวา ปน เป สุมุตฺตาหํ พุทฺเธนาติ วทติ
วิญฺญาเปติ เป สุมุตฺตาหํ สพฺรหฺมจารีหีติ วทติ วิญฺญาเปติ
เอวํปิ ภิกฺขเว ทุพฺพลฺยาวิกมฺมญฺเจว โหติ สิกฺขา จ ปจฺจกฺขาตา
ยานิ วา ปนญฺญานิปิ อตฺถิ พุทฺธเววจนานิ วา ธมฺมเววจนานิ
วา สงฺฆเววจนานิ วา สิกฺขาเววจนานิ วา วินยเววจนานิ วา
ปาติโมกฺขเววจนานิ วา อุทฺเทสเววจนานิ วา อุปชฺฌายเววจนานิ


วา อาจริยเววจนานิ วา สทฺธิวิหาริกเววจนานิ วา อนฺเตวาสิกเววจนานิ
วา สมานุปชฺฌายกเววจนานิ วา สมานาจริยกเววจนานิ
วา สพฺรหฺมจาริเววจนานิ วา คิหิเววจนานิ วา อุปาสกเววจนานิ
วา อารามิกเววจนานิ วา สามเณรเววจนานิ วา ติตฺถิยเววจนานิ
วา ติตฺถิยสาวกเววจนานิ วา อสฺสมณเววจนานิ วา อสกฺยปุตฺติยเววจนานิ
วา เตหิ อากาเรหิ เตหิ ลิงฺเคหิ เตหิ นิมิตฺเตหิ
วทติ วิญฺญาเปติ เอวํปิ โข ภิกฺขเว ทุพฺพลฺยาวิกมฺมญฺเจว
โหติ สิกฺขา จ ปจฺจกฺขาตา
กถญฺจ ภิกฺขเว อปฺปจฺจกฺขาตา โหติ สิกฺขา อิธ ภิกฺขเว
ภิกฺขุนา เยหิ อากาเรหิ เยหิ ลิงฺเคหิ เยหิ นิมิตฺเตหิ สิกฺขา
ปจฺจกฺขาตา โหติ เตหิ อากาเรหิ เตหิ ลิงฺเคหิ เตหิ นิมิตฺเตหิ
อุมฺมตฺตโก สิกฺขํ ปจฺจกฺขาติ อปฺปจฺจกฺขาตา โหติ สิกฺขา
อุมฺมตฺตกสฺส สนฺติเก สิกฺขํ ปจฺจกฺขาติ อปฺปจฺจกฺขาตา โหติ
สิกฺขา ขิตฺตจิตฺโต สิกฺขํ ปจฺจกฺขาติ อปฺปจฺจกฺขาตา โหติ
สิกฺขา ขิตฺตจิตฺตสฺส สนฺติเก สิกฺขํ ปจฺจกฺขาติ อปฺปจฺจกฺขาตา
โหติ สิกฺขา เวทนฏฺโฏ สิกฺขํ ปจฺจกฺขาติ อปฺปจฺจกฺขาตา โหติ
สิกฺขา เวทนฏฺฏสฺส สนฺติเก สิกฺขํ ปจฺจกฺขาติ อปฺปจฺจกฺขาตา
โหติ สิกฺขา เทวตาย สนฺติเก สิกฺขํ ปจฺจกฺขาติ อปฺปจฺจกฺขาตา
โหติ สิกฺขา ติรจฺฉานคตสฺส สนฺติเก สิกฺขํ ปจฺจกฺขาติ



อปฺปจฺจกฺขาตา โหติ สิกฺขา อริยเกน มิลกฺขกสฺส สนฺติเก สิกฺขํ
ปจฺจกฺขาติ โส เจ น ปฏิวิชานาติ อปฺปจฺจกฺขาตา โหติ สิกฺขา
มิลกฺขเกน อริยกสฺส สนฺติเก สิกฺขํ ปจฺจกฺขาติ โส เจ น
ปฏิวิชานาติ อปฺปจฺจกฺขาตา โหติ สิกฺขา อริยเกน อริยกสฺส
สนฺติเก สิกฺขํ ปจฺจกฺขาติ โส เจ น ปฏิวิชานาติ อปฺปจฺจกฺขาตา
โหติ สิกฺขา มิลกฺขเกน มิลกฺขกสฺส สนฺติเก สิกฺขํ ปจฺจกฺขาติ
โส เจ น ปฏิวิชานาติ อปฺปจฺจกฺขาตา โหติ สิกฺขา ทวาย
สิกฺขํ ปจฺจกฺขาติ อปฺปจฺจกฺขาตา โหติ สิกฺขา รวาย สิกฺขํ
ปจฺจกฺขาติ อปฺปจฺจกฺขาตา โหติ สิกฺขา อสาเวตุกาโม สาเวติ
อปฺปจฺจกฺขาตา โหติ สิกฺขา สาเวตุกาโม น สาเวติ อปฺปจฺจกฺขาตา
โหติ สิกฺขา อวิญฺญุสฺส สาเวติ อปฺปจฺจกฺขาตา
โหติ สิกฺขา วิญฺญุสฺส น สาเวติ อปฺปจฺจกฺขาตา โหติ
สิกฺขา สพฺพโส วา ปน น สาเวติ อปฺปจฺจกฺขาตา โหติ
สิกฺขา เอวํ โข ภิกฺขเว อปฺปจฺจกฺขาตา โหติ สิกฺขา
เมถุนธมฺโม นาม โย โส อสทฺธมฺโม คามธมฺโม วสลธมฺโม
ทุฏฺฐุลฺลํ โอทกนฺติกํ รหสฺสํ ทฺวยํ ทฺวยสมาปตฺติ เอโส
เมถุนธมฺโม นาม
ปฏิเสวติ นาม โย นิมิตฺเตน นิมิตฺตํ องฺคชาเตน องฺคชาตํ
อนฺตมโส ติลผลมตฺตํปิ ปเวเสติ เอโส ปฏิเสวติ นาม



อนฺตมโส ติรจฺฉานคตายปีติ ติรจฺฉานคติตฺถิยาปิ เมถุนํ
ธมฺมํ ปฏิเสวิตฺวา อสฺสมโณ โหติ อสกฺยปุตฺติโย ปเคว
มนุสฺสิตฺถิยา เตน วุจฺจติ อนฺตมโส ติรจฺฉานคตายปีติ
ปาราชิโก โหตีติ เสยฺยถาปิ นาม ปุริโส สีสจฺฉินฺโน
อภพฺโพ เตน สรีรพนฺธเนน ชีวิตุํ เอวเมว ภิกฺขุ เมถุนํ ธมฺมํ
ปฏิเสวิตฺวา อสฺสมโณ โหติ อสกฺยปุตฺติโย เตน วุจฺจติ ปาราชิโก
โหตีติ
อสํวาโสติ สํวาโส นาม เอกกมฺมํ เอกุทฺเทโส
สมสิกฺขาตา เอโส สํวาโส นาม โส เตน สทฺธึ นตฺถิ เตน
วุจฺจติ อสํวาโสติ
ติสฺโส อิตฺถิโย มนุสฺสิตฺถี อมนุสฺสิตฺถี ติรจฺฉานคติตฺถี
ตโย อุภโตพฺยญฺชนกา มนุสฺสอุภโตพฺยญฺชนโก
พฺยญฺชนโก ติรจฺฉานคตอุภโตพฺยญฺชนโก ตโย ปณฺฑกา
มนุสฺสปณฺฑโก อมนุสฺสปณฺฑโก ติรจฺฉานคตปณฺฑโก ตโย ปุริสา
มนุสฺสปุริโส อมนุสฺสปุริโส ติรจฺฉานคตปุริโส มนุสฺสิตฺถิยา ตโย
มคฺเค เมถุนํ ธมฺมํ ปฏิเสวนฺตสฺส อาปตฺติ ปาราชิกสฺส วจฺจมคฺเค
ปสฺสาวมคฺเค มุเข อมนุสฺสิตฺถิยา เป ติรจฺฉานคติตฺถิยา
ตโย มคฺเค เมถุนํ ธมฺมํ ปฏิเสวนฺตสฺส อาปตฺติ ปาราชิกสฺส
วจฺจมคฺเค ปสฺสาวมคฺเค มุเข มนุสฺสอุภโตพฺยญฺชนกสฺส เป
อมนุสฺสอุภโตพฺยญฺชนกสฺส เป ติรจฺฉานคตอุภโตพฺยญฺชนกสฺส


ตโย มคฺเค เมถุนํ ธมฺมํ ปฏิเสวนฺตสฺส อาปตฺติ ปาราชิกสฺส
วจฺจมคฺเค ปสฺสาวมคฺเค มุเข มนุสฺสปณฺฑกสฺส เทฺว มคฺเค
เมถุนํ ธมฺมํ ปฏิเสวนฺตสฺส อาปตฺติ ปาราชิกสฺส วจฺจมคฺเค มุเข
อมนุสฺสปณฺฑกสฺส เป ติรจฺฉานคตปณฺฑกสฺส เป
อมนุสฺสปุริสสฺส เป ติรจฺฉานคตปุริสสฺส เทฺว มคฺเค เมถุนํ ธมฺมํ
ปฏิเสวนฺตสฺส อาปตฺติ ปาราชิกสฺส วจฺจมคฺเค มุเข
ภิกฺขุสฺส เสวนจิตฺตํ อุปฏฺฐิเต มนุสฺสิตฺถิยา วจฺจมคฺคํ
องฺคชาตํ ปเวเสนฺตสฺส อาปตฺติ ปาราชิกสฺส ภิกฺขุสฺส เสวนจิตฺตํ
อุปฏฺฐิเต มนุสฺสิตฺถิยา ปสฺสาวมคฺคํ องฺคชาตํ ปเวเสนฺตสฺส อาปตฺติ
ปาราชิกสฺส ภิกฺขุสฺส เสวนจิตฺตํ อุปฏฺฐิเต มนุสฺสิตฺถิยา มุขํ
องฺคชาตํ ปเวเสนฺตสฺส อาปตฺติ ปาราชิกสฺส ภิกฺขุสฺส เสวนจิตฺตํ
อุปฏฺฐิเต อมนุสฺสิตฺถิยา เป ติรจฺฉานคติตฺถิยา
พฺยญฺชนกสฺส อมนุสฺสอุภโตพฺยญฺชนกสฺส
ติรจฺฉานคตอุภโตพฺยญฺชนกสฺส วจฺจมคฺคํ ปสฺสาวมคฺคํ มุขํ องฺคชาตํ ปเวเสนฺตสฺส อาปตฺติ
ปาราชิกสฺส ภิกฺขุสฺส เสวนจิตฺตํ อุปฏฺฐิเต มนุสฺสปณฺฑกสฺส
วจฺจมคฺคํ เป มุขํ องฺคชาตํ ปเวเสนฺตสฺส อาปตฺติ ปาราชิกสฺส
ภิกฺขุสฺส เสวนจิตฺตํ อุปฏฺฐิเต อมนุสฺสปณฺฑกสฺส เป
ติรจฺฉานคตปณฺฑกสฺส มนุสฺสปุริสสฺส อมนุสฺสปุริสสฺส ติรจฺฉานคตปุริสสฺส
วจฺจมคฺคํ มุขํ องฺคชาตํ ปเวเสนฺตสฺส อาปตฺติ ปาราชิกสฺส
ภิกฺขุปจฺจตฺถิกา มนุสฺสิตฺถึ ภิกฺขุสฺส สนฺติเก อาเนตฺวา


วจฺจมคฺเคน องฺคชาตํ อภินิสีเทนฺติ โส เจ ปเวสนํ สาทิยติ ปวิฏฺฐํ
สาทิยติ ฐิตํ สาทิยติ อุทฺธรณํ สาทิยติ อาปตฺติ ปาราชิกสฺส
ภิกฺขุปจฺจตฺถิกา มนุสฺสิตฺถึ ภิกฺขุสฺส สนฺติเก อาเนตฺวา วจฺจมคฺเคน
องฺคชาตํ อภินิสีเทนฺติ โส เจ ปเวสนํ น สาทิยติ ปวิฏฺฐํ
สาทิยติ ฐิตํ สาทิยติ อุทฺธรณํ สาทิยติ อาปตฺติ ปาราชิกสฺส
ภิกฺขุปจฺจตฺถิกา มนุสฺสิตฺถึ ภิกฺขุสฺส สนฺติเก อาเนตฺวา วจฺจมคฺเคน
องฺคชาตํ อภินิสีเทนฺติ โส เจ ปเวสนํ น สาทิยติ ปวิฏฺฐํ น
สาทิยติ ฐิตํ สาทิยติ อุทฺธรณํ สาทิยติ อาปตฺติ ปาราชิกสฺส
ภิกฺขุปจฺจตฺถิกา มนุสฺสิตฺถึ ภิกฺขุสฺส สนฺติเก อาเนตฺวา วจฺจมคฺเคน
องฺคชาตํ อภินิสีเทนฺติ โส เจ ปเวสนํ น สาทิยติ ปวิฏฺฐํ น
สาทิยติ ฐิตํ น สาทิยติ อุทฺธรณํ สาทิยติ อาปตฺติ ปาราชิกสฺส
ภิกฺขุปจฺจตฺถิกา มนุสฺสิตฺถึ ภิกฺขุสฺส สนฺติเก อาเนตฺวา วจฺจมคฺเคน
องฺคชาตํ อภินิสีเทนฺติ โส เจ ปเวสนํ น สาทิยติ ปวิฏฺฐํ
น สาทิยติ ฐิตํ น สาทิยติ อุทฺธรณํ น สาทิยติ อนาปตฺติ
ภิกฺขุปจฺจตฺถิกา มนุสฺสิตฺถึ ภิกฺขุสฺส สนฺติเก อาเนตฺวา ปสฺสาวมคฺเคน
เป มุเขน องฺคชาตํ อภินิสีเทนฺติ โส เจ ปเวสนํ สาทิยติ
ปวิฏฺฐํ สาทิยติ ฐิตํ สาทิยติ อุทฺธรณํ สาทิยติ อาปตฺติ ปาราชิกสฺส
เป น สาทิยติ อนาปตฺติ ภิกฺขุปจฺจตฺถิกา มนุสฺสิตฺถึ ชาครนฺตึ
สุตฺตํ มตฺตํ อุมฺมตฺตํ ปมตฺตํ มตํ อกฺขายิตํ มตํ เยภุยฺเยน อกฺขายิตํ
เป อาปตฺติ ปาราชิกสฺส มตํ เยภุยฺเยน ขายิตํ ภิกฺขุสฺส


สนฺติเก อาเนตฺวา วจฺจมคฺเคน ปสฺสาวมคฺเคน มุเขน องฺคชาตํ
อภินิสีเทนฺติ โส เจ ปเวสนํ สาทิยติ ปวิฏฺฐํ สาทิยติ ฐิตํ
สาทิยติ อุทฺธรณํ สาทิยติ อาปตฺติ ถุลฺลจฺจยสฺส เป น สาทิยติ
อนาปตฺติ ภิกฺขุปจฺจตฺถิกา อมนุสฺสิตฺถึ เป ติรจฺฉานคติตฺถึ
มนุสฺสอุภโตพฺยญฺชนกํ อมนุสฺสอุภโตพฺยญฺชนกํ
ติรจฺฉานคตอุภโตพฺยญฺชนกํ ภิกฺขุสฺส สนฺติเก อาเนตฺวา วจฺจมคฺเคน ปสฺสาวมคฺเคน
มุเขน องฺคชาตํ อภินิสีเทนฺติ โส เจ ปเวสนํ สาทิยติ ปวิฏฺฐํ
สาทิยติ ฐิตํ สาทิยติ อุทฺธรณํ สาทิยติ อาปตฺติ ปาราชิกสฺส เป
น สาทิยติ อนาปตฺติ ภิกฺขุปจฺจตฺถิกา ติรจฺฉานคตอุภโตพฺยญฺชนกํ
ชาครนฺตํ สุตฺตํ มตฺตํ อุมฺมตฺตํ ปมตฺตํ มตํ อกฺขายิตํ มตํ เยภุยฺเยน
อกฺขายิตํ เป อาปตฺติ ปาราชิกสฺส เป มตํ เยภุยฺเยน
ขายิตํ ภิกฺขุสฺส สนฺติเก อาเนตฺวา วจฺจมคฺเคน ปสฺสาวมคฺเคน มุเขน
องฺคชาตํ อภินิสีเทนฺติ โส เจ ปเวสนํ สาทิยติ ปวิฏฺฐํ สาทิยติ
ฐิตํ สาทิยติ อุทฺธรณํ สาทิยติ อาปตฺติ ถุลฺลจฺจยสฺส เป
น สาทิยติ อนาปตฺติ ภิกฺขุปจฺจตฺถิกา มนุสฺสปณฺฑกํ เป
อมนุสฺสปณฺฑกํ ติรจฺฉานคตปณฺฑกํ ภิกฺขุสฺส สนฺติเก อาเนตฺวา
วจฺจมคฺเคน เป มุเขน องฺคชาตํ อภินิสีเทนฺติ โส เจ
ปเวสนํ สาทิยติ ปวิฏฺฐํ สาทิยติ ฐิตํ สาทิยติ อุทฺธรณํ สาทิยติ
อาปตฺติ ปาราชิกสฺส เป น สาทิยติ อนาปตฺติ ภิกฺขุปจฺจตฺถิกา
ติรจฺฉานคตปณฺฑกํ ชาครนฺตํ สุตฺตํ มตฺตํ ปมตฺตํ อุมฺมตฺตํ มตํ


อกฺขายิตํ มตํ เยภุยฺเยน อกฺขายิตํ เป อาปตฺติ ปาราชิกสฺส เป
มตํ เยภุยฺเยน ขายิตํ ภิกฺขุสฺส สนฺติเก อาเนตฺวา วจฺจมคฺเคน เป
มุเขน องฺคชาตํ อภินิสีเทนฺติ โส เจ ปเวสนํ สาทิยติ ปวิฏฺฐํ
สาทิยติ ฐิตํ สาทิยติ อุทฺธรณํ สาทิยติ อาปตฺติ ถุลฺลจฺจยสฺส เป
น สาทิยติ อนาปตฺติ ภิกฺขุปจฺจตฺถิกา มนุสฺสปุริสํ เป
อมนุสฺสปุริสํ เป ติรจฺฉานคตปุริสํ ภิกฺขุสฺส สนฺติเก อาเนตฺวา
วจฺจมคฺเคน เป มุเขน องฺคชาตํ อภินิสีเทนฺติ โส เจ ปเวสนํ
สาทิยติ ปวิฏฺฐํ สาทิยติ ฐิตํ สาทิยติ อุทฺธรณํ สาทิยติ อาปตฺติ
ปาราชิกสฺส เป น สาทิยติ อนาปตฺติ ภิกฺขุปจฺจตฺถิกา
ติรจฺฉานคตปุริสํ ชาครนฺตํ สุตฺตํ มตฺตํ อุมฺมตฺตํ ปมตฺตํ มตํ อกฺขายิตํ
มตํ เยภุยฺเยน อกฺขายิตํ เป อาปตฺติ ปาราชิกสฺส เป มตํ
เยภุยฺเยน ขายิตํ ภิกฺขุสฺส สนฺติเก อาเนตฺวา วจฺจมคฺเคน เป
มุเขน องฺคชาตํ อภินิสีเทนฺติ โส เจ ปเวสนํ สาทิยติ ปวิฏฺฐํ
สาทิยติ ฐิตํ สาทิยติ อุทฺธรณํ สาทิยติ อาปตฺติ ถุลฺลจฺจยสฺส
เป น สาทิยติ อนาปตฺติ
ภิกฺขุปจฺจตฺถิกา มนุสฺสิตฺถึ ภิกฺขุสฺส สนฺติเก อาเนตฺวา
วจฺจมคฺเคน ปสฺสาวมคฺเคน มุเขน องฺคชาตํ อภินิสีเทนฺติ สนฺถตาย
อสนฺถตสฺส อสนฺถตาย สนฺถตสฺส สนฺถตาย สนฺถตสฺส อสนฺถตาย
อสนฺถตสฺส โส เจ ปเวสนํ สาทิยติ ปวิฏฺฐํ สาทิยติ ฐิตํ
สาทิยติ อุทฺธรณํ สาทิยติ อาปตฺติ ปาราชิกสฺส เป น สาทิยติ


อนาปตฺติ ภิกฺขุปจฺจตฺถิกา มนุสฺสิตฺถึ ชาครนฺตึ สุตฺตํ มตฺตํ
อุมฺมตฺตํ ปมตฺตํ มตํ อกฺขายิตํ มตํ เยภุยฺเยน อกฺขายิตํ เป
อาปตฺติ ปาราชิกสฺส เป มตํ เยภุยฺเยน ขายิตํ ภิกฺขุสฺส
สนฺติเก อาเนตฺวา วจฺจมคฺเคน ปสฺสาวมคฺเคน มุเขน องฺคชาตํ
อภินิสีเทนฺติ สนฺถตาย อสนฺถตสฺส อสนฺถตาย สนฺถตสฺส สนฺถตาย
สนฺถตสฺส อสนฺถตาย อสนฺถตสฺส โส เจ ปเวสนํ สาทิยติ ปวิฏฺฐํ
สาทิยติ ฐิตํ สาทิยติ อุทฺธรณํ สาทิยติ อาปตฺติ ถุลฺลจฺจยสฺส
เป น สาทิยติ อนาปตฺติ ภิกฺขุปจฺจตฺถิกา อมนุสฺสิตฺถึ เป
ติรจฺฉานคติตฺถึ มนุสฺสอุภโตพฺยญฺชนกํ อมนุสฺสอุภโตพฺยญฺชนกํ
ติรจฺฉานคตอุภโตพฺยญฺชนกํ ภิกฺขุสฺส สนฺติเก อาเนตฺวา วจฺจมคฺเคน
ปสฺสาวมคฺเคน มุเขน องฺคชาตํ อภินิสีเทนฺติ สนฺถตสฺส
อสนฺถตสฺส อสนฺถตสฺส สนฺถตสฺส สนฺถตสฺส สนฺถตสฺส อสนฺถตสฺส
อสนฺถตสฺส โส เจ ปเวสนํ สาทิยติ ปวิฏฺฐํ สาทิยติ ฐิตํ สาทิยติ
อุทฺธรณํ สาทิยติ อาปตฺติ ปาราชิกสฺส เป น สาทิยติ อนาปตฺติ
ภิกฺขุปจฺจตฺถิกา ติรจฺฉานคตอุภโตพฺยญฺชนกํ ชาครนฺตํ สุตฺตํ
มตฺตํ อุมฺมตฺตํ ปมตฺตํ มตํ อกฺขายิตํ มตํ เยภุยฺเยน อกฺขายิตํ เป
อาปตฺติ ปาราชิกสฺส เป มตํ เยภุยฺเยน ขายิตํ ภิกฺขุสฺส สนฺติเก
อาเนตฺวา วจฺจมคฺเคน เป มุเขน องฺคชาตํ อภินิสีเทนฺติ สนฺถตสฺส
อสนฺถตสฺส อสนฺถตสฺส สนฺถตสฺส สนฺถตสฺส สนฺถตสฺส อสนฺถตสฺส
อสนฺถตสฺส โส เจ ปเวสนํ สาทิยติ ปวิฏฺฐํ สาทิยติ ฐิตํ


สาทิยติ อุทฺธรณํ สาทิยติ อาปตฺติ ถุลฺลจฺจยสฺส เป น สาทิยติ
อนาปตฺติ ภิกฺขุปจฺจตฺถิกา มนุสฺสปณฺฑกํ อมนุสฺสปณฺฑกํ
ติรจฺฉานคตปณฺฑกํ มนุสฺสปุริสํ อมนุสฺสปุริสํ ติรจฺฉานคตปุริสํ ภิกฺขุสฺส
สนฺติเก อาเนตฺวา วจฺจมคฺเคน เป มุเขน องฺคชาตํ อภินิสีเทนฺติ
สนฺถตสฺส อสนฺถตสฺส อสนฺถตสฺส สนฺถตสฺส สนฺถตสฺส สนฺถตสฺส
อสนฺถตสฺส อสนฺถตสฺส โส เจ ปเวสนํ สาทิยติ ปวิฏฺฐํ สาทิยติ
ฐิตํ สาทิยติ อุทฺธรณํ สาทิยติ อาปตฺติ ปาราชิกสฺส เป น
สาทิยติ อนาปตฺติ ภิกฺขุปจฺจตฺถิกา ติรจฺฉานคตปุริสํ ชาครนฺตํ
สุตฺตํ มตฺตํ อุมฺมตฺตํ ปมตฺตํ มตํ อกฺขายิตํ มตํ เยภุยฺเยน อกฺขายิตํ
เป อาปตฺติ ปาราชิกสฺส เป มตํ เยภุยฺเยน ขายิตํ ภิกฺขุสฺส
สนฺติเก อาเนตฺวา วจฺจมคฺเคน เป มุเขน องฺคชาตํ อภินิสีเทนฺติ
สนฺถตสฺส อสนฺถตสฺส อสนฺถตสฺส สนฺถตสฺส สนฺถตสฺส สนฺถตสฺส
อสนฺถตสฺส อสนฺถตสฺส โส เจ ปเวสนํ สาทิยติ ปวิฏฺฐํ สาทิยติ
ฐิตํ สาทิยติ อุทฺธรณํ สาทิยติ อาปตฺติ ถุลฺลจฺจยสฺส เป น
สาทิยติ อนาปตฺติ
ภิกฺขุปจฺจตฺถิกา ภิกฺขุํ มนุสฺสิตฺถิยา สนฺติเก อาเนตฺวา
องฺคชาเตน วจฺจมคฺคํ ปสฺสาวมคฺคํ มุขํ อภินิสีเทนฺติ โส เจ
ปเวสนํ สาทิยติ ปวิฏฺฐํ สาทิยติ ฐิตํ สาทิยติ อุทฺธรณํ สาทิยติ
อาปตฺติ ปาราชิกสฺส เป น สาทิยติ อนาปตฺติ ภิกฺขุปจฺจตฺถิกา
ภิกฺขุํ มนุสฺสิตฺถิยา ชาครนฺติยา สุตฺตาย มตฺตาย อุมฺมตฺตาย


ปมตฺตาย มตาย อกฺขายิตาย มตาย เยภุยฺเยน อกฺขายิตาย เป
อาปตฺติ ปาราชิกสฺส เป มตาย เยภุยฺเยน ขายิตาย สนฺติเก
อาเนตฺวา องฺคชาเตน วจฺจมคฺคํ ปสฺสาวมคฺคํ มุขํ อภินิสีเทนฺติ
โส เจ ปเวสนํ สาทิยติ ปวิฏฺฐํ สาทิยติ ฐิตํ สาทิยติ อุทฺธรณํ
สาทิยติ อาปตฺติ ถุลฺลจฺจยสฺส เป น สาทิยติ อนาปตฺติ
ภิกฺขุปจฺจตฺถิกา ภิกฺขุํ อมนุสฺสิตฺถิยา เป ติรจฺฉานคติตฺถิยา
มนุสฺสอุภโตพฺยญฺชนกสฺส อมนุสฺสอุภโตพฺยญฺชนกสฺส
อุภโตพฺยญฺชนกสฺส มนุสฺสปณฺฑกสฺส อมนุสฺสปณฺฑกสฺส
ติรจฺฉานคตปณฺฑกสฺส มนุสฺสปุริสสฺส อมนุสฺสปุริสสฺส ติรจฺฉานคตปุริสสฺส
สนฺติเก อาเนตฺวา องฺคชาเตน วจฺจมคฺคํ มุขํ อภินิสีเทนฺติ โส
เจ ปเวสนํ สาทิยติ ปวิฏฺฐํ สาทิยติ ฐิตํ สาทิยติ อุทฺธรณํ สาทิยติ
อาปตฺติ ปาราชิกสฺส เป น สาทิยติ อนาปตฺติ
ภิกฺขุปจฺจตฺถิกา ภิกฺขุํ ติรจฺฉานคตปุริสสฺส ชาครนฺตสฺส สุตฺตสฺส มตฺตสฺส
อุมฺมตฺตสฺส ปมตฺตสฺส มตสฺส อกฺขายิตสฺส มตสฺส เยภุยฺเยน
อกฺขายิตสฺส เป อาปตฺติ ปาราชิกสฺส เป มตสฺส เยภุยฺเยน
ขายิตสฺส สนฺติเก อาเนตฺวา องฺคชาเตน วจฺจมคฺคํ มุขํ
อภินิสีเทนฺติ โส เจ ปเวสนํ สาทิยติ ปวิฏฺฐํ สาทิยติ ฐิตํ สาทิยติ
อุทฺธรณํ สาทิยติ อาปตฺติ ถุลฺลจฺจยสฺส เป น สาทิยติ
อนาปตฺติ
ภิกฺขุปจฺจตฺถิกา ภิกฺขุํ มนุสฺสิตฺถิยา สนฺติเก อาเนตฺวา


องฺคชาเตน วจฺจมคฺคํ ปสฺสาวมคฺคํ มุขํ อภินิสีเทนฺติ สนฺถตสฺส
อสนฺถตาย อสนฺถตสฺส สนฺถตาย สนฺถตสฺส สนฺถตาย อสนฺถตสฺส
อสนฺถตาย โส เจ ปเวสนํ สาทิยติ ปวิฏฺฐํ สาทิยติ ฐิตํ
สาทิยติ อุทฺธรณํ สาทิยติ อาปตฺติ ปาราชิกสฺส เป น สาทิยติ
อนาปตฺติ ภิกฺขุปจฺจตฺถิกา ภิกฺขุํ มนุสฺสิตฺถิยา ชาครนฺติยา สุตฺตาย
มตฺตาย อุมฺมตฺตาย ปมตฺตาย มตาย อกฺขายิตาย มตาย เยภุยฺเยน
อกฺขายิตาย เป อาปตฺติ ปาราชิกสฺส เป มตาย เยภุยฺเยน
ขายิตาย สนฺติเก อาเนตฺวา องฺคชาเตน วจฺจมคฺคํ ปสฺสาวมคฺคํ
มุขํ อภินิสีเทนฺติ สนฺถตสฺส อสนฺถตาย อสนฺถตสฺส สนฺถตาย
สนฺถตสฺส สนฺถตาย อสนฺถตสฺส อสนฺถตาย โส เจ ปเวสนํ
สาทิยติ ปวิฏฺฐํ สาทิยติ ฐิตํ สาทิยติ อุทฺธรณํ สาทิยติ อาปตฺติ
ถุลฺลจฺจยสฺส เป น สาทิยติ อนาปตฺติ ภิกฺขุปจฺจตฺถิกา
ภิกฺขุํ อมนุสฺสิตฺถิยา เป ติรจฺฉานคติตฺถิยา
มนุสฺสอุภโตพฺยญฺชนกสฺส อมนุสฺสอุภโตพฺยญฺชนกสฺส ติรจฺฉานคตอุภโตพฺยญฺชนกสฺส
มนุสฺสปณฺฑกสฺส อมนุสฺสปณฺฑกสฺส ติรจฺฉานคตปณฺฑกสฺส
มนุสฺสปุริสสฺส อมนุสฺสปุริสสฺส ติรจฺฉานคตปุริสสฺส สนฺติเก อาเนตฺวา
องฺคชาเตน วจฺจมคฺคํ มุขํ อภินิสีเทนฺติ สนฺถตสฺส อสนฺถตสฺส
อสนฺถตสฺส สนฺถตสฺส สนฺถตสฺส สนฺถตสฺส อสนฺถตสฺส อสนฺถตสฺส
โส เจ ปเวสนํ สาทิยติ ปวิฏฺฐํ สาทิยติ ฐิตํ สาทิยติ อุทฺธรณํ
สาทิยติ อาปตฺติ ปาราชิกสฺส เป น สาทิยติ อนาปตฺติ


ภิกฺขุปจฺจตฺถิกา ภิกฺขุํ ติรจฺฉานคตปุริสสฺส ชาครนฺตสฺส สุตฺตสฺส
มตฺตสฺส อุมฺมตฺตสฺส ปมตฺตสฺส มตสฺส อกฺขายิตสฺส มตสฺส
เยภุยฺเยน อกฺขายิตสฺส เป อาปตฺติ ปาราชิกสฺส เป
มตสฺส เยภุยฺเยน ขายิตสฺส สนฺติเก อาเนตฺวา องฺคชาเตน วจฺจมคฺคํ
มุขํ อภินิสีเทนฺติ สนฺถตสฺส อสนฺถตสฺส อสนฺถตสฺส สนฺถตสฺส
สนฺถตสฺส สนฺถตสฺส อสนฺถตสฺส อสนฺถตสฺส โส เจ ปเวสนํ
สาทิยติ ปวิฏฺฐํ สาทิยติ ฐิตํ สาทิยติ อุทฺธรณํ สาทิยติ อาปตฺติ
ถุลฺลจฺจยสฺส เป น สาทิยติ อนาปตฺติ
ยถา ภิกฺขุปจฺจตฺถิกา วิตฺถาริตา เอวํ ราชปจฺจตฺถิกา
โจรปจฺจตฺถิกา ธุตฺตปจฺจตฺถิกา อุปฺปลคนฺธปจฺจตฺถิกา วิตฺถาเรตพฺพา
มคฺเคน มคฺคํ ปเวเสติ อาปตฺติ ปาราชิกสฺส มคฺเคน
อมคฺคํ ปเวเสติ อาปตฺติ ปาราชิกสฺส อมคฺเคน มคฺคํ ปเวเสติ
อาปตฺติ ปาราชิกสฺส อมคฺเคน อมคฺคํ ปเวเสติ อาปตฺติ
ถุลฺลจฺจยสฺส
ภิกฺขุ สุตฺตภิกฺขุมฺหิ วิปฺปฏิปชฺชติ ปฏิพุทฺโธ สาทิยติ
อุโภ นาเสตพฺพา ปฏิพุทฺโธ น สาทิยติ ทูสโก นาเสตพฺโพ
ภิกฺขุ สุตฺตสามเณรมฺหิ วิปฺปฏิปชฺชติ ปฏิพุทฺโธ สาทิยติ อุโภ
นาเสตพฺพา ปฏิพุทฺโธ น สาทิยติ ทูสโก นาเสตพฺโพ
สามเณโร สุตฺตภิกฺขุมฺหิ วิปฺปฏิปชฺชติ ปฏิพุทฺโธ สาทิยติ อุโภ


นาเสตพฺพา ปฏิพุทฺโธ น สาทิยติ ทูสโก นาเสตพฺโพ
สามเณโร สุตฺตสามเณรมฺหิ วิปฺปฏิปชฺชติ ปฏิพุทฺโธ สาทิยติ
อุโภ นาเสตพฺพา ปฏิพุทฺโธ น สาทิยติ ทูสโก นาเสตพฺโพ
อนาปตฺติ อชานนฺตสฺส อุมฺมตฺตกสฺส ขิตฺตจิตฺตสฺส
เวทนฏฺฏสฺส อาทิกมฺมิกสฺสาติ
สนฺถตภาณวารํ นิฏฺฐิตํ
มกฺกฏี วชฺชิปุตฺตา จ คิหี นคฺโค จ ติตฺถิยา
ทาริกุปฺปลวณฺณา จ พฺยญฺชเนหิปเร ทุเว
มาตา ธีตา ภคินี จ ชายา จ มุทุลมฺพินา
เทฺว วณา เลปจิตฺตญฺจ ทารุธีตลิกาย จ
สุนฺทเรน สห ปญฺจ ปญฺจ สีวถิกฏฺฐิกา
นาคี ยกฺขี จ เปตี จ ปณฺฑโกปหโต ฉุเป
ภทฺทิเย อรหํ สุตฺโต สาวตฺถิยํ จตุโรปเร
เวสาลิยา ตโย มลฺลา สุปิโน ภารุกจฺฉโก
สุปพฺพา สทฺธา ภิกฺขุนี สิกฺขมานา สามเณริ จ
เวสียา ปณฺฑโก คิหี อญฺญมญฺญํ วุฑฺฒปพฺพชิโต มิโคติ
เตน โข ปน สมเยน อญฺญตโร ภิกฺขุ มกฺกฏิยา เมถุนํ
ธมฺมํ ปฏิเสวิ ตสฺส กุกฺกุจฺจํ อโหสิ ภควตา สิกฺขาปทํ ปญฺญตฺตํ
กจฺจิ นุ โข อหํ ปาราชิกํ อาปตฺตึ อาปนฺโนติ ภควโต เอตมตฺถํ
อาโรเจสิ อาปตฺตึ ตฺวํ ภิกฺขุ อาปนฺโน ปาราชิกนฺติ


เตน โข ปน สมเยน สมฺพหุลา เวสาลิกา วชฺชีปุตฺตกา
ภิกฺขู สิกฺขํ อปฺปจฺจกฺขาย ทุพฺพลฺยํ อนาวิกตฺวา เมถุนํ ธมฺมํ
ปฏิเสวึสุ เตสํ กุกฺกุจฺจํ อโหสิ ภควตา สิกฺขาปทํ ปญฺญตฺตํ
กจฺจิ นุ โข มยํ ปาราชิกํ อาปตฺตึ อาปนฺนาติ ภควโต เอตมตฺถํ
อาโรเจสุํ อาปตฺตึ ตุเมฺห ภิกฺขเว อาปนฺนา ปาราชิกนฺติ
เตน โข ปน สมเยน อญฺญตโร ภิกฺขุ เอวํ เม
อนาปตฺติ ภวิสฺสตีติ คิหิลิงฺเคน เมถุนํ ธมฺมํ ปฏิเสวิ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ เอวํ เม
อนาปตฺติ ภวิสฺสตีติ นคฺโค หุตฺวา เมถุนํ ธมฺมํ ปฏิเสวิ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ เอวํ เม
อนาปตฺติ ภวิสฺสตีติ กุสจีรํ นิวาเสตฺวา เป วากจีรํ นิวาเสตฺวา
ผลกจีรํ นิวาเสตฺวา เกสกมฺพลํ นิวาเสตฺวา วาลกมฺพลํ นิวาเสตฺวา
อุลูกปกฺขํ นิวาเสตฺวา อชินกฺขิปํ นิวาเสตฺวา เมถุนํ ธมฺมํ ปฏิเสวิ
ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน
ปาราชิกนฺติ
เตน โข ปน สมเยน อญฺญตโร ปิณฺฑจาริโก ภิกฺขุ
ปีฐเก นิปนฺนํ ทาริกํ ปสฺสิตฺวา สารตฺโต องฺคุฏฺฐํ องฺคชาตํ
ปเวเสสิ สา กาลมกาสิ ตสฺส กุกฺกุจฺจํ อโหสิ เป


อนาปตฺติ ภิกฺขุ ปาราชิกสฺส อาปตฺติ สงฺฆาทิเสสสฺสาติ
เตน โข ปน สมเยน อญฺญตโร มาณวโก อุปฺปลวณฺณาย
ภิกฺขุนิยา ปฏิพทฺธจิตฺโต โหติ อถโข โส มาณวโก
อุปฺปลวณฺณาย ภิกฺขุนิยา คามํ ปิณฺฑาย ปวิฏฺฐาย กุฏิกํ ปวิสิตฺวา
นิลีโน อจฺฉิ อุปฺปลวณฺณา ภิกฺขุนี ปจฺฉาภตฺตํ ปิณฺฑปาตปฏิกฺกนฺตา
ปาเท ปกฺขาเลตฺวา กุฏิกํ ปวิสิตฺวา มญฺจเก นิสีทิ
อถโข โส มาณวโก อุปฺปลวณฺณํ ภิกฺขุนึ อุคฺคเหตฺวา ทูเสสิ
อุปฺปลวณฺณา ภิกฺขุนี ภิกฺขุนีนํ เอตมตฺถํ อาโรเจสิ ภิกฺขุนิโย
ภิกฺขูนํ เอตมตฺถํ อาโรเจสุํ ภิกฺขู ภควโต เอตมตฺถํ อาโรเจสุํ
อนาปตฺติ ภิกฺขเว อสาทิยนฺติยาติ
เตน โข ปน สมเยน อญฺญตรสฺส ภิกฺขุโน อิตฺถีลิงฺคํ
ปาตุภูตํ โหติ ภควโต เอตมตฺถํ อาโรเจสุํ อนุชานามิ ภิกฺขเว
ตํเยว อุปชฺฌํ ตเมว อุปสมฺปทํ ตานิ วสฺสานิ ภิกฺขุนีหิ สงฺกมิตุํ
ยา อาปตฺติโย ภิกฺขูนํ ภิกฺขุนีหิ สาธารณา ตา อาปตฺติโย ภิกฺขุนีนํ
สนฺติเก วุฏฺฐาตุํ ยา อาปตฺติโย ภิกฺขูนํ ภิกฺขุนีหิ อสาธารณา
ตาหิ อาปตฺตีหิ อนาปตฺตีติ เตน โข ปน สมเยน อญฺญตริสฺสา
ภิกฺขุนิยา ปุริสลิงฺคํ ปาตุภูตํ โหติ ภควโต เอตมตฺถํ อาโรเจสุํ
อนุชานามิ ภิกฺขเว ตํเยว อุปชฺฌํ ตเมว อุปสมฺปทํ ตานิ วสฺสานิ
ภิกฺขูหิ สงฺกมิตุํ ยา อาปตฺติโย ภิกฺขุนีนํ ภิกฺขูหิ สาธารณา ตา
อาปตฺติโย ภิกฺขูนํ สนฺติเก วุฏฺฐาตุํ ยา อาปตฺติโย ภิกฺขุนีนํ ภิกฺขูหิ


อสาธารณา ตาหิ อาปตฺตีหิ อนาปตฺตีติ
เตน โข ปน สมเยน อญฺญตโร ภิกฺขุ เอวํ เม อนาปตฺติ
ภวิสฺสตีติ มาตุยา เมถุนํ ธมฺมํ ปฏิเสวิ เป ธีตุยา เมถุนํ
ธมฺมํ ปฏิเสวิ เป ภคินิยา เมถุนํ ธมฺมํ ปฏิเสวิ ตสฺส
กุกฺกุจฺจํ อโหสิ เป ภควโต เอตมตฺถํ อาโรเจสิ อาปตฺตึ
ตฺวํ ภิกฺขุ อาปนฺโน ปาราชิกนฺติ เตน โข ปน สมเยน อญฺญตโร
ภิกฺขุ ปุราณทุติยิกาย เมถุนํ ธมฺมํ ปฏิเสวิ ตสฺส กุกฺกุจฺจํ
อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ มุทุปิฏฺฐิโก โหติ
โส อนภิรติยา ปีฬิโต อตฺตโน องฺคชาตํ มุเขน อคฺคเหสิ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ ลมฺพี โหติ โส อนภิรติยา
ปีฬิโต อตฺตโน องฺคชาตํ อตฺตโน วจฺจมคฺคํ ปเวเสสิ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ มตสรีรํ ปสฺสิ
ตสฺมึ จ สรีเร องฺคชาตสามนฺตา วโณ โหติ โส เอวํ เม
อนาปตฺติ ภวิสฺสตีติ องฺคชาเต องฺคชาตํ ปเวเสตฺวา วเณน นีหริ
ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน
ปาราชิกนฺติ เตน โข ปน สมเยน อญฺญตโร ภิกฺขุ มตสรีรํ
ปสฺสิ ตสฺมึ จ สรีเร องฺคชาตสามนฺตา วโณ โหติ โส


เอวํ เม อนาปตฺติ ภวิสฺสตีติ วเณ องฺคชาตํ ปเวเสตฺวา องฺคชาเตน
นีหริ ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ
อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ สารตฺโต เลปจิตฺตสฺส
นิมิตฺตํ องฺคชาเตน ฉุปิ ตสฺส กุกฺกุจฺจํ อโหสิ เป
อนาปตฺติ ภิกฺขุ ปาราชิกสฺส อาปตฺติ ทุกฺกฏสฺสาติ เตน โข
ปน สมเยน อญฺญตโร ภิกฺขุ สารตฺโต ทารุธีตลิกาย นิมิตฺตํ
องฺคชาเตน ฉุปิ ตสฺส กุกฺกุจฺจํ อโหสิ เป อนาปตฺติ
ภิกฺขุ ปาราชิกสฺส อาปตฺติ ทุกฺกฏสฺสาติ
เตน โข ปน สมเยน สุนฺทโร นาม ภิกฺขุ ราชคหา
ปพฺพชิโต รถิกาย คจฺฉติ อญฺญตรา อิตฺถี ตํ ปสฺสิตฺวา
เอตทโวจ มุหุตฺตํ ภนฺเต อาคเมหิ วนฺทิสฺสามีติ สา วนฺทนฺตี
อนฺตรวาสกํ อุกฺขิปิตฺวา มุเขน องฺคชาตํ อคฺคเหสิ ตสฺส กุกฺกุจฺจํ
อโหสิ เป สาทิยิ ตฺวํ ภิกฺขูติ นาหํ ภควา สาทิยินฺติ
อนาปตฺติ ภิกฺขุ อสาทิยนฺตสฺสาติ
เตน โข ปน สมเยน อญฺญตรา อิตฺถี ภิกฺขุํ ปสฺสิตฺวา
เอตทโวจ เอหิ ภนฺเต เมถุนํ ธมฺมํ ปฏิเสวาติ อลํ ภคินิ เนตํ
กปฺปตีติ เอหิ ภนฺเต อหํ วายมิสฺสามิ ตฺวํ มา วายมิ
เอวนฺเต อนาปตฺติ ภวิสฺสตีติ โส ภิกฺขุ ตถา อกาสิ ตสฺส



กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตรา อิตฺถี ภิกฺขุํ ปสฺสิตฺวา เอตทโวจ
เอหิ ภนฺเต เมถุนํ ธมฺมํ ปฏิเสวาติ อลํ ภคินิ เนตํ กปฺปตีติ
เอหิ ภนฺเต ตฺวํ วายมาหิ อหํ น วายมิสฺสามิ เอวนฺเต
อนาปตฺติ ภวิสฺสตีติ โส ภิกฺขุ ตถา อกาสิ ตสฺส กุกฺกุจฺจํ
อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ เตน โข
ปน สมเยน อญฺญตรา อิตฺถี ภิกฺขุํ ปสฺสิตฺวา เอตทโวจ เอหิ
ภนฺเต เมถุนํ ธมฺมํ ปฏิเสวาติ อลํ ภคินิ เนตํ กปฺปตีติ
เอหิ ภนฺเต อพฺภนฺตรํ ฆฏฺเฏตฺวา พหิ โมเจหิ เป พหิ
ฆฏฺเฏตฺวา อพฺภนฺตรํ โมเจหิ เอวนฺเต อนาปตฺติ ภวิสฺสตีติ
โส ภิกฺขุ ตถา อกาสิ ตสฺส กุกฺกุจฺจํ อโหสิ เป อาปตฺตึ
ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ สีวถิกํ คนฺตฺวา
อกฺขายิตํ สรีรํ ปสฺสิตฺวา ตสฺมึ เมถุนํ ธมฺมํ ปฏิเสวิ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ สีวถิกํ คนฺตฺวา เยภุยฺเยน
อกฺขายิตํ สรีรํ ปสฺสิตฺวา ตสฺมึ เมถุนํ ธมฺมํ ปฏิเสวิ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ สีวถิกํ คนฺตฺวา เยภุยฺเยน



ขายิตํ สรีรํ ปสฺสิตฺวา ตสฺมึ เมถุนํ ธมฺมํ ปฏิเสวิ ตสฺส
กุกฺกุจฺจํ อโหสิ เป อนาปตฺติ ภิกฺขุ ปาราชิกสฺส อาปตฺติ
ถุลฺลจฺจยสฺสาติ เตน โข ปน สมเยน อญฺญตโร ภิกฺขุ สีวถิกํ
คนฺตฺวา ฉินฺนสีสํ ปสฺสิตฺวา วิวฏฺฏกเต มุเข ฉุปนฺตํ องฺคชาตํ
ปเวเสสิ ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ
อาปนฺโน ปาราชิกนฺติ เตน โข ปน สมเยน อญฺญตโร ภิกฺขุ
สีวถิกํ คนฺตฺวา ฉินฺนสีสํ ปสฺสิตฺวา วิวฏฺฏกเต มุเข อจฺฉุปนฺตํ
องฺคชาตํ ปเวเสสิ ตสฺส กุกฺกุจฺจํ อโหสิ เป อนาปตฺติ
ภิกฺขุ ปาราชิกสฺส อาปตฺติ ทุกฺกฏสฺสาติ เตน โข ปน สมเยน
อญฺญตโร ภิกฺขุ อญฺญตริสฺสา อิตฺถิยา ปฏิพทฺธจิตฺโต โหติ
สา กาลกตา สุสาเน ฉฑฺฑิตา อฏฺฐิกานิ วิปฺปกิณฺณานิ โหนฺติ
อถโข โส ภิกฺขุ สีวถิกํ คนฺตฺวา อฏฺฐิกานิ สงฺกฑฺฒิตฺวา นิมิตฺเต
องฺคชาตํ ปฏิปาเทสิ ตสฺส กุกฺกุจฺจํ อโหสิ เป อนาปตฺติ
ภิกฺขุ ปาราชิกสฺส อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ นาคิยา เมถุนํ
ธมฺมํ ปฏิเสวิ ตสฺส กุกฺกุจฺจํ อโหสิ เป อาปตฺตึ ตฺวํ
ภิกฺขุ อาปนฺโน ปาราชิกนฺติ เตน โข ปน สมเยน อญฺญตโร
ภิกฺขุ ยกฺขินิยา เมถุนํ ธมฺมํ ปฏิเสวิ เป เปติยา เมถุนํ ธมฺมํ




ปฏิเสวิ เป ปณฺฑกสฺส เมถุนํ ธมฺมํ ปฏิเสวิ ตสฺส กุกฺกุจฺจํ
อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ อุปหตินฺทฺริโย
โหติ โส นาหํ เวทิยามิ สุขํ วา ทุกฺขํ วา อนาปตฺติ เม
ภวิสฺสตีติ เมถุนํ ธมฺมํ ปฏิเสวิ เป ภควโต เอตมตฺถํ
อาโรเจสุํ เวทยิ วา โส ภิกฺขเว โมฆปุริโส น วา เวทยิ
อาปตฺติ ปาราชิกสฺสาติ
เตน โข ปน สมเยน อญฺญตโร ภิกฺขุ อิตฺถิยา เมถุนํ
ธมฺมํ ปฏิเสวิสฺสามีติ ฉุปิตมตฺเต วิปฺปฏิสารี อโหสิ ตสฺส
กุกฺกุจฺจํ อโหสิ เป อนาปตฺติ ภิกฺขุ ปาราชิกสฺส อาปตฺติ
ทุกฺกฏสฺสาติ
เตน โข ปน สมเยน อญฺญตโร ภิกฺขุ ภทฺทิเย ชาติยาวเน
ทิวาวิหารคโต นิปนฺโน โหติ ตสฺส องฺคมงฺคานิ วาตุปตฺถทฺธานิ
โหนฺติ อญฺญตรา อิตฺถี ปสฺสิตฺวา องฺคชาเต อภินิสีทิตฺวา
ยาวทตฺถํ กตฺวา ปกฺกามิ ภิกฺขุ กิลินฺนํ ปสฺสิตฺวา ภควโต
เอตมตฺถํ อาโรเจสิ ปญฺจหิ ภิกฺขเว อากาเรหิ องฺคชาตํ
กมฺมนิยํ โหติ ราเคน วจฺเจน ปสฺสาเวน วาเตน
อุจฺจาลิงฺคปาณกทฏฺเฐน อิเมหิ โข ภิกฺขเว ปญฺจหากาเรหิ องฺคชาตํ กมฺมนิยํ




โหติ อฏฺฐานเมตํ ภิกฺขเว อนวกาโส ยํ ตสฺส ภิกฺขุโน ราเคน
องฺคชาตํ กมฺมนิยํ อสฺส อรหํ โส ภิกฺขเว ภิกฺขุ อนาปตฺติ
ภิกฺขเว ตสฺส ภิกฺขุโนติ
เตน โข ปน สมเยน อญฺญตโร ภิกฺขุ สาวตฺถิยํ อนฺธวเน
ทิวาวิหารคโต นิปนฺโน โหติ อญฺญตรา โคปาลิกา ปสฺสิตฺวา
องฺคชาเต อภินิสีทิ โส ภิกฺขุ ปเวสนํ สาทิยิ ปวิฏฺฐํ สาทิยิ ฐิตํ
สาทิยิ อุทฺธรณํ สาทิยิ ตสฺส กุกฺกุจฺจํ อโหสิ เป อาปตฺตึ
ตฺวํ ภิกฺขุ อาปนฺโน ปาราชิกนฺติ เตน โข ปน สมเยน อญฺญตโร
ภิกฺขุ สาวตฺถิยํ อนฺธวเน ทิวาวิหารคโต นิปนฺโน โหติ อญฺญตรา
อชปาลิกา ปสฺสิตฺวา เป อญฺญตรา กฏฺฐหาริกา ปสฺสิตฺวา เป
อญฺญตรา โคมยหาริกา ปสฺสิตฺวา องฺคชาเต อภินิสีทิ โส ภิกฺขุ
ปเวสนํ สาทิยิ ปวิฏฺฐํ สาทิยิ ฐิตํ สาทิยิ อุทฺธรณํ สาทิยิ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ เวสาลิยํ มหาวเน
ทิวาวิหารคโต นิปนฺโน โหติ อญฺญตรา อิตฺถี ปสฺสิตฺวา องฺคชาเต
อภินิสีทิตฺวา ยาวทตฺถํ กตฺวา สามนฺตา หสมานา ฐิตา โหติ โส
ภิกฺขุ ปฏิพุชฺฌิตฺวา ตํ อิตฺถึ เอตทโวจ ตุยฺหิทํ กมฺมนฺติ อาม
มยฺหิทํ กมฺมนฺติ ตสฺส กุกฺกุจฺจํ อโหสิ เป ชานาสิ ตฺวํ
ภิกฺขูติ นาหํ ภควา ชานามีติ อนาปตฺติ ภิกฺขุ อชานนฺตสฺสาติ



เตน โข ปน สมเยน อญฺญตโร ภิกฺขุ เวสาลิยํ มหาวเน
ทิวาวิหารคโต รุกฺขํ อปสฺสาย นิปนฺโน โหติ อญฺญตรา อิตฺถี
ปสฺสิตฺวา องฺคชาเต อภินิสีทิ โส ภิกฺขุ สหสา วุฏฺฐาสิ
ตสฺส กุกฺกุจฺจํ อโหสิ เป สาทิยิ ตฺวํ ภิกฺขูติ นาหํ ภควา
สาทิยินฺติ อนาปตฺติ ภิกฺขุ อสาทิยนฺตสฺสาติ เตน โข ปน สมเยน
อญฺญตโร ภิกฺขุ เวสาลิยํ มหาวเน ทิวาวิหารคโต รุกฺขํ อปสฺสาย
นิปนฺโน โหติ อญฺญตรา อิตฺถี ปสฺสิตฺวา องฺคชาเต อภินิสีทิ
โส ภิกฺขุ อกฺกมิตฺวา ปวฏฺเฏสิ ตสฺส กุกฺกุจฺจํ อโหสิ เป
สาทิยิ ตฺวํ ภิกฺขูติ นาหํ ภควา สาทิยินฺติ อนาปตฺติ ภิกฺขุ
อสาทิยนฺตสฺสาติ
เตน โข ปน สมเยน อญฺญตโร ภิกฺขุ เวสาลิยํ มหาวเน
กูฏาคารสาลายํ ทิวาวิหารคโต ทฺวารํ วิวริตฺวา นิปนฺโน โหติ
ตสฺส องฺคมงฺคานิ วาตุปตฺถทฺธานิ โหนฺติ เตน โข ปน สมเยน
สมฺพหุลา อิตฺถิโย คนฺธญฺจ มาลญฺจ อาทาย อารามํ อคมํสุ
วิหารเปกฺขิกาโย อถโข ตา อิตฺถิโย ตํ ภิกฺขุํ ปสฺสิตฺวา องฺคชาเต
อภินิสีทิตฺวา ยาวทตฺถํ กตฺวา ปุริสุสโภ วตายนฺติ วตฺวา คนฺธญฺจ
มาลญฺจ อาโรเปตฺวา ปกฺกมึสุ ภิกฺขุ กิลินฺนํ ปสฺสิตฺวา ภควโต
เอตมตฺถํ อาโรเจสิ ปญฺจหิ ภิกฺขเว อากาเรหิ องฺคชาตํ กมฺมนิยํ
โหติ ราเคน วจฺเจน ปสฺสาเวน วาเตน อุจฺจาลิงฺคปาณกทฏฺเฐน



อิเมหิ โข ภิกฺขเว ปญฺจหากาเรหิ องฺคชาตํ กมฺมนิยํ โหติ
อฏฺฐานเมตํ ภิกฺขเว อนวกาโส ยํ ตสฺส ภิกฺขุโน ราเคน องฺคชาตํ
กมฺมนิยํ อสฺส อรหํ โส ภิกฺขเว ภิกฺขุ อนาปตฺติ ภิกฺขเว ตสฺส
ภิกฺขุโน อนุชานามิ ภิกฺขเว ทิวา ปฏิสลฺลียนฺเตน ทฺวารํ สํวริตฺวา
ปฏิสลฺลียิตุนฺติ
เตน โข ปน สมเยน อญฺญตโร ภารุกจฺฉโก ภิกฺขุ
สุปินนฺเตน ปุราณทุติยิกาย เมถุนํ ธมฺมํ ปฏิเสวิตฺวา อสฺสมโณ
อหํ วิพฺภมิสฺสามีติ ภารุกจฺฉํ คจฺฉนฺโต อนฺตรามคฺเค อายสฺมนฺตํ
อุปาลึ ปสฺสิตฺวา เอตมตฺถํ อาโรเจสิ อายสฺมา อุปาลิ เอวมาห
อนาปตฺติ อาวุโส สุปินนฺเตนาติ
เตน โข ปน สมเยน ราชคเห สุปพฺพา นาม อุปาสิกา
มุทุปฺปสนฺนา โหติ สา เอวํทิฏฺฐิกา โหติ ยา เมถุนํ ธมฺมํ
เทติ สา อคฺคทานํ เทตีติ สา ภิกฺขุํ ปสฺสิตฺวา เอตทโวจ เอหิ
ภนฺเต เมถุนํ ธมฺมํ ปฏิเสวาติ อลํ ภคินิ เนตํ กปฺปตีติ เอหิ
ภนฺเต อูรุนฺตริกาย ฆฏฺเฏหิ เอวนฺเต อนาปตฺติ ภวิสฺสตีติ โส
ภิกฺขุ ตถา อกาสิ ตสฺส กุกฺกุจฺจํ อโหสิ เป อนาปตฺติ ภิกฺขุ
ปาราชิกสฺส อาปตฺติ สงฺฆาทิเสสสฺสาติ เตน โข ปน สมเยน
ราชคเห สปพฺพา นาม อุปาสิกา มุทุปฺปสนฺนา โหติ สา เอวํทิฏฺฐิกา
โหติ ยา เมถุนํ ธมฺมํ เทติ สา อคฺคทานํ เทตีติ สา



ภิกฺขุํ ปสฺสิตฺวา เอตทโวจ เอหิ ภนฺเต เมถุนํ ธมฺมํ ปฏิเสวาติ
อลํ ภคินิ เนตํ กปฺปตีติ เอหิ ภนฺเต นาภิยํ ฆฏฺเฏหิ
เป เอหิ ภนฺเต อุทรวฏฺฏิยํ ฆฏฺเฏหิ เป เอหิ ภนฺเต
อุปกจฺฉเก ฆฏฺเฏหิ เป เอหิ ภนฺเต คีวายํ ฆฏฺเฏหิ เป
เอหิ ภนฺเต กณฺณจฺฉิทฺเท ฆฏฺเฏหิ เป เอหิ ภนฺเต
เกสวฏฺฏิยํ ฆฏฺเฏหิ เป เอหิ ภนฺเต องฺคุลนฺตริกาย ฆฏฺเฏหิ
เป เอหิ ภนฺเต หตฺเถน อุปกฺกมิตฺวา โมเจสฺสามิ เอวนฺเต
อนาปตฺติ ภวิสฺสตีติ โส ภิกฺขุ ตถา อกาสิ ตสฺส กุกฺกุจฺจํ
อโหสิ เป อนาปตฺติ ภิกฺขุ ปาราชิกสฺส อาปตฺติ
สงฺฆาทิเสสสฺสาติ
เตน โข ปน สมเยน สาวตฺถิยํ สทฺธา นาม อุปาสิกา
มุทุปฺปสนฺนา โหติ สา เอวํทิฏฺฐิกา โหติ ยา เมถุนํ ธมฺมํ เทติ
สา อคฺคทานํ เทตีติ สา ภิกฺขุํ ปสฺสิตฺวา เอตทโวจ เอหิ
ภนฺเต เมถุนํ ธมฺมํ ปฏิเสวาติ อลํ ภคินิ เนตํ กปฺปตีติ
เอหิ ภนฺเต อูรุนฺตริกาย ฆฏฺเฏหิ เอวนฺเต อนาปตฺติ ภวิสฺสตีติ
โส ภิกฺขุ ตถา อกาสิ ตสฺส กุกฺกุจฺจํ อโหสิ เป อนาปตฺติ
ภิกฺขุ ปาราชิกสฺส อาปตฺติ สงฺฆาทิเสสสฺสาติ
เตน โข ปน สมเยน สาวตฺถิยํ สทฺธา นาม อุปาสิกา




มุทุปฺปสนฺนา โหติ สา เอวํทิฏฺฐิกา โหติ ยา เมถุนํ ธมฺมํ เทติ
สา อคฺคทานํ เทตีติ สา ภิกฺขุํ ปสฺสิตฺวา เอตทโวจ เอหิ
ภนฺเต เมถุนํ ธมฺมํ ปฏิเสวาติ อลํ ภคินิ เนตํ กปฺปตีติ
เอหิ ภนฺเต นาภิยํ ฆฏฺเฏหิ เป เอหิ ภนฺเต อุทรวฏฺฏิยํ
ฆฏฺเฏหิ เป เอหิ ภนฺเต อุปกจฺฉเก ฆฏฺเฏหิ เป
เอหิ ภนฺเต คีวายํ ฆฏฺเฏหิ เป เอหิ ภนฺเต กณฺณจฺฉิทฺเท
ฆฏฺเฏหิ เป เอหิ ภนฺเต เกสวฏฺฏิยํ ฆฏฺเฏหิ เป เอหิ
ภนฺเต องฺคุลนฺตริกาย ฆฏฺเฏหิ เป เอหิ ภนฺเต หตฺเถน
อุปกฺกมิตฺวา โมเจสฺสามิ เอวนฺเต อนาปตฺติ ภวิสฺสตีติ โส
ภิกฺขุ ตถา อกาสิ ตสฺส กุกฺกุจฺจํ อโหสิ เป อนาปตฺติ
ภิกฺขุ ปาราชิกสฺส อาปตฺติ สงฺฆาทิเสสสฺสาติ
เตน โข ปน สมเยน เวสาลิยํ ลิจฺฉวิกุมารกา ภิกฺขุํ คเหตฺวา
ภิกฺขุนิยา วิปฺปฏิปาเทสุํ อุโภ สาทิยึสุ อุโภ นาเสตพฺพา อุโภ
น สาทิยึสุ อุภินฺนํ อนาปตฺติ เตน โข ปน สมเยน เวสาลิยํ
ลิจฺฉวิกุมารกา ภิกฺขุํ คเหตฺวา สิกฺขมานาย วิปฺปฏิปาเทสุํ เป
สามเณริยา วิปฺปฏิปาเทสุํ อุโภ สาทิยึสุ อุโภ นาเสตพฺพา
อุโภ น สาทิยึสุ อุภินฺนํ อนาปตฺติ
เตน โข ปน สมเยน เวสาลิยํ ลิจฺฉวิกุมารกา ภิกฺขุํ
คเหตฺวา เวสิยา วิปฺปฏิปาเทสุํ เป ปณฺฑเก วิปฺปฏิปาเทสุํ



เป คิหินิยา วิปฺปฏิปาเทสุํ ภิกฺขุ สาทิยิ ภิกฺขุ นาเสตพฺโพ
ภิกฺขุ น สาทิยิ ภิกฺขุสฺส อนาปตฺติ เตน โข ปน สมเยน
เวสาลิยํ ลิจฺฉวิกุมารกา ภิกฺขุํ คเหตฺวา อญฺญมญฺญํ วิปฺปฏิปาเทสุํ
อุโภ สาทิยึสุ อุโภ นาเสตพฺพา อุโภ น สาทิยึสุ
อุภินฺนํ อนาปตฺติ
เตน โข ปน สมเยน อญฺญตโร วุฑฺฒปพฺพชิโต ภิกฺขุ
ปุราณทุติยิกาย ทสฺสนํ อคมาสิ สา เอหิ ภนฺเต วิพฺภมาติ
อคฺคเหสิ โส ภิกฺขุ ปฏิกฺกมนฺโต อุตฺตาโน ปริปติ สา
อุพฺภุชิตฺวา องฺคชาเต อภินิสีทิ ตสฺส กุกฺกุจฺจํ อโหสิ ภควโต
เอตมตฺถํ อาโรเจสิ สาทิยิ ตฺวํ ภิกฺขูติ นาหํ ภควา
สาทิยินฺติ อนาปตฺติ ภิกฺขุ อสาทิยนฺตสฺสาติ
เตน โข ปน สมเยน อญฺญตโร ภิกฺขุ อรญฺเญ วิหรติ
มิคโปตโก ตสฺส ปสฺสาวฏฺฐานํ อาคนฺตฺวา ปสฺสาวํ ปิวนฺโต มุเขน
องฺคชาตํ อคฺคเหสิ โส ภิกฺขุ สาทิยิ ตสฺส กุกฺกุจฺจํ
อโหสิ ภควโต เอตมตฺถํ อาโรเจสิ อาปตฺตึ ตฺวํ ภิกฺขุ
อาปนฺโน ปาราชิกนฺติ
ปฐมปาราชิกํ นิฏฺฐิตํ



ทุติยปาราชิกกณฺฑํ
เตน สมเยน พุทฺโธ ภควา ราชคเห วิหรติ คิชฺฌกูเฏ
ปพฺพเต เตน โข ปน สมเยน สมฺพหุลา สนฺทิฏฺฐา สมฺภตฺตา
ภิกฺขู อิสิคิลิปสฺเส ติณกุฏิโย กริตฺวา วสฺสํ อุปคจฺฉึสุ อายสฺมาปิ
ธนิโย กุมฺภการปุตฺโต ติณกุฏิกํ กริตฺวา วสฺสํ อุปคจฺฉิ อถโข
เต ภิกฺขู วสฺสํ วุตฺถา เตมาสจฺจเยน ติณกุฏิโย ภินฺทิตฺวา ติณญฺจ
กฏฺฐญฺจ ปฏิสาเมตฺวา ชนปทจาริกํ ปกฺกมึสุ อายสฺมา ปน
ธนิโย กุมฺภการปุตฺโต ตตฺเถว วสฺสํ วสิ ตตฺถ เหมนฺตํ ตตฺถ
คิมฺหํ อถโข อายสฺมโต ธนิยสฺส กุมฺภการปุตฺตสฺส คามํ ปิณฺฑาย
ปวิฏฺฐสฺส ติณหาริโย กฏฺฐหาริโย ติณกุฏิกํ ภินฺทิตฺวา ติณญฺจ
กฏฺฐญฺจ อาทาย อคมํสุ ทุติยมฺปิ โข อายสฺมา ธนิโย
กุมฺภการปุตฺโต ติณญฺจ กฏฺฐญฺจ สงฺกฑฺฒิตฺวา ติณกุฏิกํ อกาสิ
ทุติยมฺปิ โข อายสฺมโต ธนิยสฺส กุมฺภการปุตฺตสฺส คามํ ปิณฺฑาย
ปวิฏฺฐสฺส ติณหาริโย กฏฺฐหาริโย ติณกุฏิกํ ภินฺทิตฺวา ติณญฺจ
กฏฺฐญฺจ อาทาย อคมํสุ ตติยมฺปิ โข อายสฺมา ธนิโย
กุมฺภการปุตฺโต ติณญฺจ กฏฺฐญฺจ สงฺกฑฺฒิตฺวา ติณกุฏิกํ อกาสิ
ทุติยมฺปิ โข อายสฺมโต ธนิยสฺส กุมฺภการปุตฺตสฺส คามํ ปิณฺฑาย
ปวิฏฺฐสฺส ติณหาริโย กฏฺฐหาริโย ติณกุฏิกํ ภินฺทิตฺวา ติณญฺจ
กฏฺฐญฺจ อาทาย อคมํสุ อถโข อายสฺมโต ธนิยสฺส


กุมฺภการปุตฺตสฺส เอตทโหสิ ยาวตติยกํ โข เม คามํ ปิณฺฑาย
ปวิฏฺฐสฺส ติณหาริโย กฏฺฐหาริโย ติณกุฏิกํ ภินฺทิตฺวา ติณญฺจ
กฏฺฐญฺจ อาทาย อคมํสุ อหํ โข ปน สุสิกฺขิโต อนวโย สเก
อาจริยเก กุมฺภการกมฺเม ปริโยทาตสิปฺโป ยนฺนูนาหํ สามํ จิกฺขลฺลํ
มทฺทิตฺวา สพฺพมตฺติกามยํ กุฏิกํ กเรยฺยนฺติ อถโข อายสฺมา
ธนิโย กุมฺภการปุตฺโต สามํ จิกฺขลฺลํ มทฺทิตฺวา สพฺพมตฺติกามยํ
กุฏิกํ กริตฺวา ติณญฺจ กฏฺฐญฺจ โคมยญฺจ สงฺกฑฺฒิตฺวา ตํ กุฏิกํ
ปจิ สา อโหสิ กุฏิกา อภิรูปา ทสฺสนียา ปาสาทิกา โลหิตกา
เสยฺยถาปิ อินฺทโคปโก เสยฺยถาปิ นาม กึกิณิกสทฺโท เอวเมว
ตสฺสา กุฏิกาย สทฺโท อโหสิ อถโข ภควา สมฺพหุเลหิ ภิกฺขูหิ
สทฺธึ คิชฺฌกูฏา ปพฺพตา โอโรหนฺโต อทฺทส ตํ กุฏิกํ อภิรูปํ
ทสฺสนียํ ปาสาทิกํ โลหิตกํ ทิสฺวาน ภิกฺขู อามนฺเตสิ กึ เอตํ
ภิกฺขเว อภิรูปํ ทสฺสนียํ ปาสาทิกํ โลหิตกํ เสยฺยถาปิ อินฺทโคปโกติ
อถโข เต ภิกฺขู ภควโต เอตมตฺถํ อาโรเจสุํ
วิครหิ พุทฺโธ ภควา อนนุจฺฉวิกํ ภิกฺขเว ตสฺส โมฆปุริสสฺส
อนนุโลมิกํ อปฺปฏิรูปํ อสฺสามณกํ อกปฺปิยํ อกรณียํ กถํ หิ
นาม โส ภิกฺขเว โมฆปุริโส สามํ จิกฺขลฺลํ มทฺทิตฺวา สพฺพมตฺติกามยํ
กุฏิกํ กริสฺสติ น หิ นาม ภิกฺขเว ตสฺส โมฆปุริสสฺส
ปาเณสุ อนุทฺทยา อนุกมฺปา อวิเหสา ภวิสฺสติ คจฺฉเถตํ ภิกฺขเว



กุฏิกํ ภินฺทถ มา ปจฺฉิมา ชนตา ปาเณสุ ปาตพฺยตํ อาปชฺชิ น
จ ภิกฺขเว สพฺพมตฺติกามยา กุฏิกา กาตพฺพา โย กเรยฺย อาปตฺติ
ทุกฺกฏสฺสาติ เอวํ ภนฺเตติ โข เต ภิกฺขู ภควโต ปฏิสฺสุณิตฺวา
เยน สา กุฏิกา เตนุปสงฺกมึสุ อุปสงฺกมิตฺวา ตํ กุฏิกํ ภินฺทึสุ
อถโข อายสฺมา ธนิโย กุมฺภการปุตฺโต เต ภิกฺขู เอตทโวจ
กิสฺส เม ตุเมฺห อาวุโส กุฏิกํ ภินฺทถาติ ภควา อาวุโส
เภทาเปตีติ ภินฺทถาวุโส สเจ ธมฺมสามี เภทาเปตีติ
อถโข อายสฺมโต ธนิยสฺส กุมฺภการปุตฺตสฺส เอตทโหสิ
ยาวตติยกํ โข เม คามํ ปิณฺฑาย ปวิฏฺฐสฺส ติณหาริโย กฏฺฐหาริโย
ติณกุฏิกํ ภินฺทิตฺวา ติณญฺจ กฏฺฐญฺจ อาทาย อคมํสุ
ยาปิ มยา สพฺพมตฺติกามยา กุฏิกา กตา สาปิ ภควตา เภทาปิตา
อตฺถิ จ เม ทารุคเหคณโก สนฺทิฏฺโฐ ยนฺนูนาหํ ทารุคเหคณกํ
ทารูนิ ยาจิตฺวา ทารุกุฏิกํ กเรยฺยนฺติ อถโข อายสฺมา ธนิโย
กุมฺภการปุตฺโต เยน ทารุคเหคณโก เตนุปสงฺกมิ อุปสงฺกมิตฺวา
ทารุคเหคณกํ เอตทโวจ ยาวตติยกํ โข เม อาวุโส คามํ
ปิณฺฑาย ปวิฏฺฐสฺส ติณหาริโย กฏฺฐหาริโย ติณกุฏิกํ ภินฺทิตฺวา
ติณญฺจ กฏฺฐญฺจ อาทาย อคมํสุ ยาปิ มยา สพฺพมตฺติกามยา
กุฏิกา กตา สาปิ ภควตา เภทาปิตา เทหิ เม อาวุโส ทารูนิ
อิจฺฉามิ ทารุกุฏิกํ กาตุนฺติ นตฺถิ ภนฺเต ตาทิสานิ ทารูนิ



ยานาหํ อยฺยสฺส ทเทยฺยํ อตฺถิ ภนฺเต เทวคหณทารูนิ
นครปฏิสงฺขาริกานิ อาปทตฺถาย นิกฺขิตฺตานิ สเจ ตานิ ราชา ทาเปติ
หราเปถ ภนฺเตติ ทินฺนานิ อาวุโส รญฺญาติ อถโข
ทารุคเหคณโก อิเม โข สมณา สกฺยปุตฺติยา ธมฺมจาริโน สมจาริโน
พฺรหฺมจาริโน สจฺจวาทิโน สีลวนฺโต กลฺยาณธมฺมา ราชาปิเมสํ
อภิปฺปสนฺโน น อรหติ อทินฺนํ ทินฺนนฺติ วตฺตุนฺติ อายสฺมนฺตํ
ธนิยํ กุมฺภการปุตฺตํ เอตทโวจ หราเปถ ภนฺเตติ อถโข
อายสฺมา ธนิโย กุมฺภการปุตฺโต ตานิ ทารูนิ ขณฺฑาขณฺฑิกํ
เฉทาเปตฺวา สกเฏหิ นิพฺพาหาเปตฺวา ทารุกุฏิกํ อกาสิ
อถโข วสฺสกาโร พฺราหฺมโณ มคธมหามตฺโต ราชคเห
กมฺมนฺเต อนุสญฺญายมาโน เยน ทารุคเหคณโก เตนุปสงฺกมิ
อุปสงฺกมิตฺวา ทารุคเหคณกํ เอตทโวจ ยานิ ตานิ ภเณ
เทวคหณทารูนิ นครปฏิสงฺขาริกานิ อาปทตฺถาย นิกฺขิตฺตานิ กหํ ตานิ
ทารูนีติ ตานิ สามิ ทารูนิ เทเวน อยฺยสฺส ธนิยสฺส
การปุตฺตสฺส ทินฺนานีติ อถโข วสฺสกาโร พฺราหฺมโณ







มคธมหามตฺโต อนตฺตมโน อโหสิ กถํ หิ นาม เทโว เทวคหณทารูนิ
นครปฏิสงฺขาริกานิ อาปทตฺถาย นิกฺขิตฺตานิ ธนิยสฺส
การปุตฺตสฺส ทสฺสตีติ อถโข วสฺสกาโร พฺราหฺมโณ
มคธมหามตฺโต เยน ราชา มาคโธ เสนิโย พิมฺพิสาโร เตนุปสงฺกมิ
อุปสงฺกมิตฺวา ราชานํ มาคธํ เสนิยํ พิมฺพิสารํ เอตทโวจ สจฺจํ กิร
เทเวน เทวคหณทารูนิ นครปฏิสงฺขาริกานิ อาปทตฺถาย นิกฺขิตฺตานิ
ธนิยสฺส กุมฺภการปุตฺตสฺส ทินฺนานีติ โก เอวมาหาติ
คเหคณโก เทวาติ เตนหิ พฺราหฺมณ ทารุคเหคณกํ
เปหีติ อถโข วสฺสกาโร พฺราหฺมโณ มคธมหามตฺโต
ทารุคเหคณกํ พนฺธํ อานาเปสิ
อทฺทสา โข อายสฺมา ธนิโย กุมฺภการปุตฺโต ทารุคเหคณกํ
พนฺธํ นียมานํ ทิสฺวาน ทารุคเหคณกํ เอตทโวจ กิสฺส ตฺวํ
อาวุโส พนฺโธ นียสีติ เตสํ ภนฺเต ทารูนํ กิจฺจาติ
คจฺฉาวุโส อหํปิ คจฺฉามีติ เอยฺยาสิ ภนฺเต ปุราหํ หญฺญามีติ
อถโข อายสฺมา ธนิโย กุมฺภการปุตฺโต เยน รญฺโญ มาคธสฺส
เสนิยสฺส พิมฺพิสารสฺส นิเวสนํ เตนุปสงฺกมิ อุปสงฺกมิตฺวา
ปญฺญตฺเต อาสเน นิสีทิ อถโข ราชา มาคโธ เสนิโย พิมฺพิสาโร
เยนายสฺมา ธนิโย กุมฺภการปุตฺโต เตนุปสงฺกมิ อุปสงฺกมิตฺวา




อายสฺมนฺตํ ธนิยํ กุมฺภการปุตฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข ราชา มาคโธ เสนิโย พิมฺพิสาโร อายสฺมนฺตํ
ธนิยํ กุมฺภการปุตฺตํ เอตทโวจ สจฺจํ กิร มยา ภนฺเต
เทวคหณทารูนิ นครปฏิสงฺขาริกานิ อาปทตฺถาย นิกฺขิตฺตานิ อยฺยสฺส
ทินฺนานีติ เอวํ มหาราชาติ มยํ โข ภนฺเต ราชาโน นาม
พหุกิจฺจา พหุกรณียา ทตฺวาปิ น สเรยฺยาม อิงฺฆ ภนฺเต
สราเปหีติ สรสิ ตฺวํ มหาราช ปฐมาภิสิตฺโต เอวรูปึ วาจํ
ภาสิตา ทินฺนญฺเญว สมณพฺราหฺมณานํ ติณกฏฺโฐทกํ
ปริภุญฺชนฺตูติ สรามหํ ภนฺเต สนฺติ ภนฺเต สมณพฺราหฺมณา ลชฺชิโน
กุกฺกุจฺจกา สิกฺขากามา เตสํ อปฺปมตฺตเกปิ กุกฺกุจฺจํ อุปฺปชฺชติ
เตสํ มยา สนฺธาย ภาสิตํ ตญฺจ โข อรญฺเญ อปริคฺคหิตํ
โส ตฺวํ ภนฺเต เตน เลเสน ทารูนิ อทินฺนํ หริตุํ มญฺญสิ กถํ
หิ นาม มาทิสา สมณํ วา พฺราหฺมณํ วา หเนยฺยุํ วา พนฺเธยฺยุํ วา
ปพฺพาเชยฺยุํ วา คจฺฉ ภนฺเต โลเมน ตฺวํ มุตฺโตสิ มา
ปุนปิ เอวรูปํ อกาสีติ
มนุสฺสา อุชฺฌายนฺติ ขียนฺติ วิปาเจนฺติ อลชฺชิโน อิเม
สมณา สกฺยปุตฺติยา ทุสฺสีลา มุสาวาทิโน อิเม หิ นาม





จาริโน พฺรหฺมจาริโน สจฺจวาทิโน สีลวนฺโต
กลฺยาณธมฺมา ปฏิชานิสฺสนฺติ นตฺถิ อิเมสํ สามญฺญํ นตฺถิ อิเมสํ
พฺรหฺมญฺญํ นฏฺฐํ อิเมสํ สามญฺญํ นฏฺฐํ อิเมสํ พฺรหฺมญฺญํ
กุโต อิเมสํ สามญฺญํ กุโต อิเมสํ พฺรหฺมญฺญํ อปคตา อิเม
สามญฺญา อปคตา อิเม พฺรหฺมญฺญา ราชานํปิ อิเม วญฺเจนฺติ
กึ ปน อญฺเญ มนุสฺเสติ อสฺโสสุํ โข ภิกฺขู เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ เย เต ภิกฺขู อปฺปิจฺฉา
สนฺตุฏฺฐา ลชฺชิโน กุกฺกุจฺจกา สิกฺขากามา เต อุชฺฌายนฺติ ขียนฺติ
วิปาเจนฺติ กถํ หิ นาม อายสฺมา ธนิโย กุมฺภการปุตฺโต รญฺโญ
ทารูนิ อทินฺนํ อาทิยิสฺสตีติ อถโข เต ภิกฺขู ภควโต เอตมตฺถํ
อาโรเจสุํ อถโข ภควา เอตสฺมึ นิทาเน เอตสฺมึ ปกรเณ
ภิกฺขุสงฺฆํ สนฺนิปาตาเปตฺวา อายสฺมนฺตํ ธนิยํ กุมฺภการปุตฺตํ ปฏิปุจฺฉิ
สจฺจํ กิร ตฺวํ ธนิย รญฺโญ ทารูนิ อทินฺนํ อาทิยสีติ สจฺจํ
ภควาติ วิครหิ พุทฺโธ ภควา อนนุจฺฉวิกํ โมฆปุริส อนนุโลมิกํ
อปฺปฏิรูปํ อสฺสามณกํ อกปฺปิยํ อกรณียํ กถํ หิ นาม ตฺวํ
โมฆปุริส รญฺโญ ทารูนิ อทินฺนํ อาทิยิสฺสสิ เนตํ โมฆปุริส
อปฺปสนฺนานํ วา ปสาทาย ปสนฺนานํ วา ภิยฺโยภาวาย อถเขฺวตํ
โมฆปุริส อปฺปสนฺนานญฺเจว อปฺปสาทาย ปสนฺนานญฺจ เอกจฺจานํ
อญฺญถตฺตายาติ เตน โข ปน สมเยน อญฺญตโร



ปุราณโวหาริโก มหามตฺโต ภิกฺขูสุ ปพฺพชิโต ภควโต อวิทูเร นิสินฺโน
โหติ อถโข ภควา ตํ ภิกฺขุํ เอตทโวจ กิตฺตเกน นุ โข
ภิกฺขุ ราชา มาคโธ เสนิโย พิมฺพิสาโร โจรํ คเหตฺวา หนติ
วา พนฺธติ วา ปพฺพาเชติ วาติ ปาเทน วา ภควา ปาทารเหน
วา อติเรกปาเทน วาติ เตน โข ปน สมเยน ราชคเห ปญฺจมาสโก
ปาโท โหติ อถโข ภควา อายสฺมนฺตํ ธนิยํ กุมฺภการปุตฺตํ
อเนกปริยาเยน วิครหิตฺวา ทุพฺภรตาย เป วิริยารมฺภสฺส วณฺณํ
ภาสิตฺวา ภิกฺขูนํ ตทนุจฺฉวิกํ ตทนุโลมิกํ ธมฺมึ กถํ กตฺวา ภิกฺขู
อามนฺเตสิ เป เอวญฺจ ปน ภิกฺขเว อิมํ สิกฺขาปทํ อุทฺทิเสยฺยาถ
โย ปน ภิกฺขุ อทินฺนํ เถยฺยสงฺขาตํ อาทิเยยฺย ยถารูเป อทินฺนาทาเน
ราชาโน โจรํ คเหตฺวา หเนยฺยุํ วา พนฺเธยฺยุํ วา ปพฺพาเชยฺยุํ
วา โจโรสิ พาโลสิ มูโฬฺหสิ เถโนสีติ ตถารูปํ ภิกฺขุ อทินฺนํ
อาทิยมาโน อยมฺปิ ปาราชิโก โหติ อสํวาโสติ เอวญฺจิทํ
ภควตา ภิกฺขูนํ สิกฺขาปทํ ปญฺญตฺตํ โหติ
เตน โข ปน สมเยน ฉพฺพคฺคิยา ภิกฺขู รชกตฺถรณํ
คนฺตฺวา รชกภณฺฑิกํ อวหริตฺวา อารามํ อวหริตฺวา ภาเชสุํ
ภิกฺขู เอวมาหํสุ มหาปุญฺญตฺถ ตุเมฺห อาวุโส พหุํ ตุมฺหากํ
จีวรํ อุปฺปนฺนนฺติ กุโต อาวุโส อมฺหากํ ปุญฺญํ อิทานิ มยํ
รชกตฺถรณํ คนฺตฺวา รชกภณฺฑิกํ อวหริมฺหาติ นนุ อาวุโส
ภควตา สิกฺขาปทํ ปญฺญตฺตํ กิสฺส ตุเมฺห อาวุโส รชกภณฺฑิกํ


อวหริตฺถาติ สจฺจํ อาวุโส ภควตา สิกฺขาปทํ ปญฺญตฺตํ ตญฺจ
โข คาเม โน อรญฺเญติ นนุ อาวุโส ตเถว ตํ โหติ
อนนุจฺฉวิกํ อาวุโส อนนุโลมิกํ อปฺปฏิรูปํ อสฺสามณกํ อกปฺปิยํ
อกรณียํ กถํ หิ นาม ตุเมฺห อาวุโส รชกภณฺฑิกํ อวหริสฺสถ
เนตํ อาวุโส อปฺปสนฺนานํ วา ปสาทาย ปสนฺนานํ วา ภิยฺโยภาวาย
อถเขฺวตํ อาวุโส อปฺปสนฺนานญฺเจว อปฺปสาทาย ปสนฺนานญฺจ
เอกจฺจานํ อญฺญถตฺตายาติ อถโข เต ภิกฺขู ฉพฺพคฺคิเย ภิกฺขู
อเนกปริยาเยน วิครหิตฺวา ภควโต เอตมตฺถํ อาโรเจสุํ อถโข
ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา
ฉพฺพคฺคิเย ภิกฺขู ปฏิปุจฺฉิ สจฺจํ กิร ตุเมฺห ภิกฺขเว รชกตฺถรณํ
คนฺตฺวา รชกภณฺฑิกํ อวหริตฺถาติ สจฺจํ ภควาติ วิครหิ
พุทฺโธ ภควา อนนุจฺฉวิกํ โมฆปุริสา อนนุโลมิกํ อปฺปฏิรูปํ
อสฺสามณกํ อกปฺปิยํ อกรณียํ กถํ หิ นาม ตุเมฺห โมฆปุริสา
รชกภณฺฑิกํ อวหริสฺสถ เนตํ โมฆปุริสา อปฺปสนฺนานํ วา
ปสาทาย เป ปสนฺนานญฺจ เอกจฺจานํ อญฺญถตฺตายาติ
อถโข ภควา ฉพฺพคฺคิเย ภิกฺขู อเนกปริยาเยน วิครหิตฺวา ทุพฺภรตาย
เป วิริยารมฺภสฺส วณฺณํ ภาสิตฺวา ภิกฺขูนํ ตทนุจฺฉวิกํ
ตทนุโลมิกํ ธมฺมึ กถํ กตฺวา ภิกฺขู อามนฺเตสิ เป เอวญฺจ
ปน ภิกฺขเว อิมํ สิกฺขาปทํ อุทฺทิเสยฺยาถ โย ปน ภิกฺขุ คามา
วา อรญฺญา วา อทินฺนํ เถยฺยสงฺขาตํ อาทิเยยฺย ยถารูเป


อทินฺนาทาเน ราชาโน โจรํ คเหตฺวา หเนยฺยุํ วา พนฺเธยฺยุํ วา
ปพฺพาเชยฺยุํ วา โจโรสิ พาโลสิ มูโฬฺหสิ เถโนสีติ ตถารูปํ
ภิกฺขุ อทินฺนํ อาทิยมาโน อยมฺปิ ปาราชิโก โหติ อสํวาโสติ
โย ปนาติ โย ยาทิโส เป เอโส วุจฺจติ โย
ปนาติ ภิกฺขูติ เป อยํ อิมสฺมึ อตฺเถ อธิปฺเปโต ภิกฺขูติ
คาโม นาม เอกกุฏิโกปิ คาโม ทฺวิกุฏิโกปิ คาโม ติกุฏิโกปิ
คาโม จตุกฺกุฏิโกปิ คาโม สมนุสฺโสปิ คาโม อมนุสฺโสปิ คาโม
ปริกฺขิตฺโตปิ คาโม อปริกฺขิตฺโตปิ คาโม โคนิสาทินิวิฏฺโฐปิ คาโม
โยปิ สตฺโถ อติเรกจตุมฺมาสนิวิฏฺโฐ โสปิ วุจฺจติ คาโม คามูปจาโร
นาม ปริกฺขิตฺตสฺส คามสฺส อินฺทขีเล ฐิตสฺส มชฺฌิมสฺส
ปุริสสฺส เลฑฺฑุปาโต อปริกฺขิตฺตสฺส คามสฺส ฆรูปจาเร ฐิตสฺส
มชฺฌิมสฺส ปุริสสฺส เลฑฺฑุปาโต อรญฺญํ นาม ฐเปตฺวา
คามญฺจ คามูปจารญฺจ อวเสสํ อรญฺญํ นาม อทินฺนํ นาม
ยํ อทินฺนํ อนิสฺสฏฺฐํ อปริจตฺตํ รกฺขิตํ โคปิตํ มมายิตํ ปรปริคฺคหิตํ
เอตํ อทินฺนํ นาม เถยฺยสงฺขาตนฺติ เถยฺยจิตฺโต อวหรณจิตฺโต
อาทิเยยฺยาติ อาทิเยยฺย หเรยฺย อวหเรยฺย อริยาปถํ
วิโกเปยฺย ฐานา จาเวยฺย สงฺเกตํ วีตินาเมยฺย
ยถารูปํ นาม ปาทํ วา ปาทารหํ วา อติเรกปาทํ
วา ราชาโน นาม ปฐพฺยา ราชา ปเทสราชา มณฺฑลิกา



อนฺตรโภคิกา อกฺขทสฺสา มหามตฺตา เย วา ปน เฉชฺชเภชฺชํ
อนุสาสนฺติ เอเต ราชาโน นาม โจโร นาม โย ปญฺจมาสกํ
วา อติเรกปญฺจมาสกํ วา อคฺฆนกํ อทินฺนํ เถยฺยสงฺขาตํ อาทิยติ
เอโส โจโร นาม หเนยฺยุํ วาติ หตฺเถน วา ปาเทน วา
กสาย วา เวตฺเตน วา อทฺธทณฺฑเกน วา เฉชฺชาย วา หเนยฺยุํ
พนฺเธยฺยุํ วาติ รชฺชุพนฺธเนน วา อนฺทุพนฺธเนน วา สงฺขลิกพนฺธเนน
วา ฆรพนฺธเนน วา นครพนฺธเนน วา คามพนฺธเนน วา
นิคมพนฺธเนน วา พนฺเธยฺยุํ ปุริสคุตฺตึ วา กเรยฺยุํ ปพฺพาเชยฺยุํ
วาติ คามา วา นิคมา วา นครา วา ชนปทา วา ชนปทปเทสา
วา ปพฺพาเชยฺยุํ โจโรสิ พาโลสิ มูโฬฺหสิ เถโนสีติ ปริภาโส
เอโส
ตถารูปํ นาม ปาทํ วา ปาทารหํ วา อติเรกปาทํ
วา อาทิยมาโนติ อาทิยมาโน หรมาโน อวหรมาโน อิริยาปถํ
วิโกปยมาโน ฐานา จาวยมาโน สงฺเกตํ วีตินามยมาโน
อยมฺปีติ ปุริมํ อุปาทาย วุจฺจติ ปาราชิโก โหตีติ
เสยฺยถาปิ นาม ปณฺฑุปลาโส พนฺธนา ปวุตฺโต อภพฺโพ หริตตฺตาย
เอวเมว ภิกฺขุ ปาทํ วา ปาทารหํ วา อติเรกปาทํ วา อทินฺนํ
เถยฺยสงฺขาตํ อาทิยิตฺวา อสฺสมโณ โหติ อสกฺยปุตฺติโย เตน
วุจฺจติ ปาราชิโก โหตีติ อสํวาโสติ สํวาโส นาม เอกกมฺมํ



เอกุทฺเทโส สมสิกฺขาตา เอโส สํวาโส นาม โส เตน สทฺธึ
นตฺถิ เตน วุจฺจติ อสํวาโสติ
ภุมฺมฏฺฐํ ถลฏฺฐํ อากาสฏฺฐํ เวหาสฏฺฐํ อุทกฏฺฐํ นาวฏฺฐํ
ยานฏฺฐํ ภารฏฺฐํ อารามฏฺฐํ วิหารฏฺฐํ เขตฺตฏฺฐํ วตฺถุฏฺฐํ คามฏฺฐํ
อรญฺญฏฺฐํ อุทกํ ทนฺตโปณํ วนปฺปติ หรณกํ อุปนิธิ สุงฺกฆาตํ
ปาโณ อปทํ ทฺวิปทํ จตุปฺปทํ พหุปฺปทํ โอจรโก โอณิรกฺโข
สํวิธาวหาโร สงฺเกตกมฺมํ นิมิตฺตกมฺมนฺติ
ภุมฺมฏฺฐํ นาม ภณฺฑํ ภูมิยํ นิกฺขิตฺตํ โหติ ปฏิจฺฉนฺนํ
ภุมฺมฏฺฐํ ภณฺฑํ อวหริสฺสามีติ เถยฺยจิตฺโต ทุติยํ วา ปริเยสติ
กุทฺทาลํ วา ปิฏกํ วา ปริเยสติ คจฺฉติ วา อาปตฺติ ทุกฺกฏสฺส
ตตฺถ ชาตกํ กฏฺฐํ วา ลตํ วา ฉินฺทติ อาปตฺติ ทุกฺกฏสฺส
ปํสุํ ขณติ วา วิยูหติ วา อุทฺธรติ วา อาปตฺติ ทุกฺกฏสฺส
กุมฺภึ อามสติ อาปตฺติ ทุกฺกฏสฺส ผนฺทาเปติ อาปตฺติ
ถุลฺลจฺจยสฺส ฐานา จาเวติ อาปตฺติ ปาราชิกสฺส อตฺตโน
ภาชนํ ปเวเสตฺวา ปญฺจมาสกํ วา อติเรกปญฺจมาสกํ วา อคฺฆนกํ
เถยฺยจิตฺโต อามสติ อาปตฺติ ทุกฺกฏสฺส ผนฺทาเปติ อาปตฺติ
ถุลฺลจฺจยสฺส อตฺตโน ภาชนคตํ วา กโรติ มุฏฺฐึ วา ฉินฺทติ
อาปตฺติ ปาราชิกสฺส สุตฺตารูฬฺหํ ภณฺฑํ ปามงฺคํ วา




กณฺฐสุตฺตกํ วา กฏิสุตฺตกํ วา สาฏกํ วา เวฐนํ วา เถยฺยจิตฺโต
อามสติ อาปตฺติ ทุกฺกฏสฺส ผนฺทาเปติ อาปตฺติ
ถุลฺลจฺจยสฺส โกฏิยํ คเหตฺวา อุจฺจาเรติ อาปตฺติ ถุลฺลจฺจยสฺส
ฆํสนฺโต นิหรติ อาปตฺติ ถุลฺลจฺจยสฺส อนฺตมโส เกสคฺคมตฺตมฺปิ
กุมฺภีมุขา โมเจติ อาปตฺติ ปาราชิกสฺส สปฺปึ วา เตลํ วา
มธุํ วา ผาณิตํ วา ปญฺจมาสกํ วา อติเรกปญฺจมาสกํ วา อคฺฆนกํ
เถยฺยจิตฺโต เอเกน ปโยเคน ปิวติ อาปตฺติ ปาราชิกสฺส
ตตฺเถว ภินฺทติ วา ฉฑฺเฑติ วา ฌาเปติ วา อปริโภคํ วา กโรติ
อาปตฺติ ทุกฺกฏสฺส
ถลฏฺฐํ นาม ภณฺฑํ ถเล นิกฺขิตฺตํ โหติ ถลฏฺฐํ
ภณฺฑํ อวหริสฺสามีติ เถยฺยจิตฺโต ทุติยํ วา ปริเยสติ คจฺฉติ
วา อาปตฺติ ทุกฺกฏสฺส อามสติ อาปตฺติ ทุกฺกฏสฺส
ผนฺทาเปติ อาปตฺติ ถุลฺลจฺจยสฺส ฐานา จาเวติ อาปตฺติ
ปาราชิกสฺส
อากาสฏฺฐํ นาม ภณฺฑํ อากาสคตํ โหติ โมโร วา
กปิญฺชโร วา ติตฺติโร วา วฏฺฏโก วา สาฏกํ วา เวฐนํ วา
หิรญฺญํ วา สุวณฺณํ วา ฉิชฺชมานํ ปตติ อากาสฏฺฐํ ภณฺฑํ
อวหริสฺสามีติ เถยฺยจิตฺโต ทุติยํ วา ปริเยสติ คจฺฉติ วา อาปตฺติ




ทุกฺกฏสฺส คมนํ อุปจฺฉินฺทติ อาปตฺติ ทุกฺกฏสฺส อามสติ
อาปตฺติ ทุกฺกฏสฺส ผนฺทาเปติ อาปตฺติ ถุลฺลจฺจยสฺส ฐานา
จาเวติ อาปตฺติ ปาราชิกสฺส
เวหาสฏฺฐํ นาม ภณฺฑํ เวหาสคตํ โหติ มญฺเจ วา
ปีเฐ วา จีวรวํเส วา จีวรรชฺชุยา วา ภิตฺติขีเล วา นาคทนฺเต
วา รุกฺเข วา ลคฺคิตํ โหติ อนฺตมโส ปตฺตาธารเกปิ เวหาสฏฺฐํ
ภณฺฑํ อวหริสฺสามีติ เถยฺยจิตฺโต ทุติยํ วา ปริเยสติ คจฺฉติ วา
อาปตฺติ ทุกฺกฏสฺส อามสติ อาปตฺติ ทุกฺกฏสฺส ผนฺทาเปติ
อาปตฺติ ถุลฺลจฺจยสฺส ฐานา จาเวติ อาปตฺติ ปาราชิกสฺส
อุทกฏฺฐํ นาม ภณฺฑํ อุทเก นิกฺขิตฺตํ โหติ อุทกฏฺฐํ
ภณฺฑํ อวหริสฺสามีติ เถยฺยจิตฺโต ทุติยํ วา ปริเยสติ คจฺฉติ วา
อาปตฺติ ทุกฺกฏสฺส นิมุชฺชติ วา อุมฺมุชฺชติ วา อาปตฺติ
ทุกฺกฏสฺส อามสติ อาปตฺติ ทุกฺกฏสฺส ผนฺทาเปติ อาปตฺติ
ถุลฺลจฺจยสฺส ฐานา จาเวติ อาปตฺติ ปาราชิกสฺส ตตฺถ
ชาตกํ อุปฺปลํ วา ปทุมํ วา ปุณฺฑรีกํ วา ภิสํ วา มจฺฉํ วา
กจฺฉปํ วา ปญฺจมาสกํ วา อติเรกปญฺจมาสกํ วา อคฺฆนกํ
เถยฺยจิตฺโต อามสติ อาปตฺติ ทุกฺกฏสฺส ผนฺทาเปติ อาปตฺติ
ถุลฺลจฺจยสฺส ฐานา จาเวติ อาปตฺติ ปาราชิกสฺส
นาวา นาม ยาย ตรติ นาวฏฺฐํ นาม ภณฺฑํ นาวาย
นิกฺขิตฺตํ โหติ นาวฏฺฐํ ภณฺฑํ อวหริสฺสามีติ เถยฺยจิตฺโต


ทุติยํ วา ปริเยสติ คจฺฉติ วา อาปตฺติ ทุกฺกฏสฺส อามสติ
อาปตฺติ ทุกฺกฏสฺส ผนฺทาเปติ อาปตฺติ ถุลฺลจฺจยสฺส ฐานา
จาเวติ อาปตฺติ ปาราชิกสฺส นาวํ อวหริสฺสามีติ เถยฺยจิตฺโต
ทุติยํ วา ปริเยสติ คจฺฉติ วา อาปตฺติ ทุกฺกฏสฺส อามสติ
อาปตฺติ ทุกฺกฏสฺส ผนฺทาเปติ อาปตฺติ ถุลฺลจฺจยสฺส พนฺธนํ
โมเจติ อาปตฺติ ทุกฺกฏสฺส พนฺธนํ โมเจตฺวา อามสติ
อาปตฺติ ทุกฺกฏสฺส ผนฺทาเปติ อาปตฺติ ถุลฺลจฺจยสฺส อุทฺธํ
วา อโธ วา ติริยํ วา อนฺตมโส เกสคฺคมตฺตมฺปิ สงฺกาเมติ
อาปตฺติ ปาราชิกสฺส
ยานํ นาม วยฺหํ รโถ สกฏํ สนฺทมานิกา ยานฏฺฐํ
นาม ภณฺฑํ ยาเน นิกฺขิตฺตํ โหติ ยานฏฺฐํ ภณฺฑํ อวหริสฺสามีติ
เถยฺยจิตฺโต ทุติยํ วา ปริเยสติ คจฺฉติ วา อาปตฺติ ทุกฺกฏสฺส
อามสติ อาปตฺติ ทุกฺกฏสฺส ผนฺทาเปติ อาปตฺติ ถุลฺลจฺจยสฺส
ฐานา จาเวติ อาปตฺติ ปาราชิกสฺส ยานํ อวหริสฺสามีติ
เถยฺยจิตฺโต ทุติยํ วา ปริเยสติ คจฺฉติ วา อาปตฺติ
ทุกฺกฏสฺส อามสติ อาปตฺติ ทุกฺกฏสฺส ผนฺทาเปติ อาปตฺติ
ถุลฺลจฺจยสฺส ฐานา จาเวติ อาปตฺติ ปาราชิกสฺส
ภาโร นาม สีสภาโร ขนฺธภาโร กฏิภาโร โอลมฺพโก
สีเส ภารํ เถยฺยจิตฺโต อามสติ อาปตฺติ ทุกฺกฏสฺส ผนฺทาเปติ
อาปตฺติ ถุลฺลจฺจยสฺส ขนฺธํ โอโรเปติ อาปตฺติ ปาราชิกสฺส


ขนฺเธ ภารํ เถยฺยจิตฺโต อามสติ อาปตฺติ ทุกฺกฏสฺส ผนฺทาเปติ
อาปตฺติ ถุลฺลจฺจยสฺส กฏึ โอโรเปติ อาปตฺติ ปาราชิกสฺส
กฏิยา ภารํ เถยฺยจิตฺโต อามสติ อาปตฺติ ทุกฺกฏสฺส ผนฺทาเปติ
อาปตฺติ ถุลฺลจฺจยสฺส หตฺเถน คณฺหาติ อาปตฺติ ปาราชิกสฺส
หตฺเถ ภารํ เถยฺยจิตฺโต ภูมิยํ นิกฺขิปติ อาปตฺติ ปาราชิกสฺส
เถยฺยจิตฺโต ภูมิโต คณฺหาติ อาปตฺติ ปาราชิกสฺส
อาราโม นาม ปุปฺผาราโม ผลาราโม อารามฏฺฐํ
นาม ภณฺฑํ อาราเม จตูหิ ฐาเนหิ นิกฺขิตฺตํ โหติ ภุมฺมฏฺฐํ
ถลฏฺฐํ อากาสฏฺฐํ เวหาสฏฺฐํ อารามฏฺฐํ ภณฺฑํ อวหริสฺสามีติ
เถยฺยจิตฺโต ทุติยํ วา ปริเยสติ คจฺฉติ วา อาปตฺติ ทุกฺกฏสฺส
อามสติ อาปตฺติ ทุกฺกฏสฺส ผนฺทาเปติ อาปตฺติ ถุลฺลจฺจยสฺส
ฐานา จาเวติ อาปตฺติ ปาราชิกสฺส ตตฺถ ชาตกํ
มูลํ วา ตจํ วา ปตฺตํ วา ปุปฺผํ วา ผลํ วา ปญฺจมาสกํ วา
อติเรกปญฺจมาสกํ วา อคฺฆนกํ เถยฺยจิตฺโต อามสติ อาปตฺติ
ทุกฺกฏสฺส ผนฺทาเปติ อาปตฺติ ถุลฺลจฺจยสฺส ฐานา จาเวติ
อาปตฺติ ปาราชิกสฺส อารามํ อภิยุญฺชติ อาปตฺติ ทุกฺกฏสฺส
สามิกสฺส วิมตึ อุปฺปาเทติ อาปตฺติ ถุลฺลจฺจยสฺส สามิโก
น มยฺหํ ภวิสฺสตีติ ธุรํ นิกฺขิปติ อาปตฺติ ปาราชิกสฺส ธมฺมํ
จรนฺโต สามิกํ ปราเชติ อาปตฺติ ปาราชิกสฺส ธมฺมํ จรนฺโต
ปรชติ อาปตฺติ ถุลฺลจฺจยสฺส


วิหารฏฺฐํ นาม ภณฺฑํ วิหาเร จตูหิ ฐาเนหิ นิกฺขิตฺตํ
โหติ ภุมฺมฏฺฐํ ถลฏฺฐํ อากาสฏฺฐํ เวหาสฏฺฐํ วิหารฏฺฐํ ภณฺฑํ
อวหริสฺสามีติ เถยฺยจิตฺโต ทุติยํ วา ปริเยสติ คจฺฉติ วา อาปตฺติ
ทุกฺกฏสฺส อามสติ อาปตฺติ ทุกฺกฏสฺส ผนฺทาเปติ อาปตฺติ
ถุลฺลจฺจยสฺส ฐานา จาเวติ อาปตฺติ ปาราชิกสฺส วิหารํ
อภิยุญฺชติ อาปตฺติ ทุกฺกฏสฺส สามิกสฺส วิมตึ อุปฺปาเทติ
อาปตฺติ ถุลฺลจฺจยสฺส สามิโก น มยฺหํ ภวิสฺสตีติ ธุรํ นิกฺขิปติ
อาปตฺติ ปาราชิกสฺส ธมฺมํ จรนฺโต สามิกํ ปราเชติ อาปตฺติ
ปาราชิกสฺส ธมฺมํ จรนฺโต ปรชติ อาปตฺติ ถุลฺลจฺจยสฺส
เขตฺตํ นาม ยตฺถ ปุพฺพณฺณํ วา อปรณฺณํ วา
ชายติ เขตฺตฏฺฐํ นาม ภณฺฑํ เขตฺเต จตูหิ ฐาเนหิ นิกฺขิตฺตํ
โหติ ภุมฺมฏฺฐํ ถลฏฺฐํ อากาสฏฺฐํ เวหาสฏฺฐํ เขตฺตฏฺฐํ ภณฺฑํ
อวหริสฺสามีติ เถยฺยจิตฺโต ทุติยํ วา ปริเยสติ คจฺฉติ วา อาปตฺติ
ทุกฺกฏสฺส อามสติ อาปตฺติ ทุกฺกฏสฺส ผนฺทาเปติ อาปตฺติ
ถุลฺลจฺจยสฺส ฐานา จาเวติ อาปตฺติ ปาราชิกสฺส ตตฺถ
ชาตกํ ปุพฺพณฺณํ วา อปรณฺณํ วา ปญฺจมาสกํ วา
ปญฺจมาสกํ วา อคฺฆนกํ เถยฺยจิตฺโต อามสติ อาปตฺติ
ทุกฺกฏสฺส ผนฺทาเปติ อาปตฺติ ถุลฺลจฺจยสฺส ฐานา จาเวติ
อาปตฺติ ปาราชิกสฺส เขตฺตํ อภิยุญฺชติ อาปตฺติ ทุกฺกฏสฺส
สามิกสฺส วิมตึ อุปฺปาเทติ อาปตฺติ ถุลฺลจฺจยสฺส สามิโก


น มยฺหํ ภวิสฺสตีติ ธุรํ นิกฺขิปติ อาปตฺติ ปาราชิกสฺส ธมฺมํ
จรนฺโต สามิกํ ปราเชติ อาปตฺติ ปาราชิกสฺส ธมฺมํ จรนฺโต
ปรชติ อาปตฺติ ถุลฺลจฺจยสฺส ขีลํ วา รชฺชุํ วา วตึ วา
มริยาทํ วา สงฺกาเมติ อาปตฺติ ทุกฺกฏสฺส เอกํ ปโยคํ
อนาคเต อาปตฺติ ถุลฺลจฺจยสฺส ตสฺมึ ปโยเค อาคเต อาปตฺติ
ปาราชิกสฺส
วตฺถุ นาม อารามวตฺถุ วิหารวตฺถุ วตฺถุฏฺฐํ นาม
ภณฺฑํ วตฺถุสฺมึ จตูหิ ฐาเนหิ นิกฺขิตฺตํ โหติ ภุมฺมฏฺฐํ ถลฏฺฐํ
อากาสฏฺฐํ เวหาสฏฺฐํ วตฺถุฏฺฐํ ภณฺฑํ อวหริสฺสามีติ เถยฺยจิตฺโต
ทุติยํ วา ปริเยสติ คจฺฉติ วา อาปตฺติ ทุกฺกฏสฺส อามสติ
อาปตฺติ ทุกฺกฏสฺส ผนฺทาเปติ อาปตฺติ ถุลฺลจฺจยสฺส ฐานา
จาเวติ อาปตฺติ ปาราชิกสฺส วตฺถุํ อภิยุญฺชติ อาปตฺติ
ทุกฺกฏสฺส สามิกสฺส วิมตึ อุปฺปาเทติ อาปตฺติ ถุลฺลจฺจยสฺส
สามิโก น มยฺหํ ภวิสฺสตีติ ธุรํ นิกฺขิปติ อาปตฺติ ปาราชิกสฺส
ธมฺมํ จรนฺโต สามิกํ ปราเชติ อาปตฺติ ปาราชิกสฺส ธมฺมํ
จรนฺโต ปรชติ อาปตฺติ ถุลฺลจฺจยสฺส ขีลํ วา รชฺชุํ วา
วตึ วา ปาการํ วา สงฺกาเมติ อาปตฺติ ทุกฺกฏสฺส เอกํ
ปโยคํ อนาคเต อาปตฺติ ถุลฺลจฺจยสฺส ตสฺมึ ปโยเค อาคเต
อาปตฺติ ปาราชิกสฺส
คามฏฺฐํ นาม ภณฺฑํ คาเม จตูหิ ฐาเนหิ นิกฺขิตฺตํ


โหติ ภุมฺมฏฺฐํ ถลฏฺฐํ อากาสฏฺฐํ เวหาสฏฺฐํ คามฏฺฐํ
ภณฺฑํ อวหริสฺสามีติ เถยฺยจิตฺโต ทุติยํ วา ปริเยสติ คจฺฉติ
วา อาปตฺติ ทุกฺกฏสฺส อามสติ อาปตฺติ ทุกฺกฏสฺส
ผนฺทาเปติ อาปตฺติ ถุลฺลจฺจยสฺส ฐานา จาเวติ อาปตฺติ
ปาราชิกสฺส
อรญฺญํ นาม ยํ มนุสฺสานํ ปริคฺคหิตํ โหติ เอตํ
อรญฺญํ อรญฺญฏฺฐํ นาม ภณฺฑํ อรญฺเญ จตูหิ ฐาเนหิ นิกฺขิตฺตํ
โหติ ภุมฺมฏฺฐํ ถลฏฺฐํ อากาสฏฺฐํ เวหาสฏฺฐํ อรญฺญฏฺฐํ
ภณฺฑํ อวหริสฺสามีติ เถยฺยจิตฺโต ทุติยํ วา ปริเยสติ คจฺฉติ
วา อาปตฺติ ทุกฺกฏสฺส อามสติ อาปตฺติ ทุกฺกฏสฺส
ผนฺทาเปติ อาปตฺติ ถุลฺลจฺจยสฺส ฐานา จาเวติ อาปตฺติ
ปาราชิกสฺส ตตฺถ ชาตกํ กฏฺฐํ วา ลตํ วา ติณํ วา ปญฺจมาสกํ
วา อติเรกปญฺจมาสกํ วา อคฺฆนกํ เถยฺยจิตฺโต อามสติ อาปตฺติ
ทุกฺกฏสฺส ผนฺทาเปติ อาปตฺติ ถุลฺลจฺจยสฺส ฐานา จาเวติ
อาปตฺติ ปาราชิกสฺส
อุทกํ นาม ภาชนคตํ วา โหติ โปกฺขรณิยํ วา
ตฬาเก วา เถยฺยจิตฺโต อามสติ อาปตฺติ ทุกฺกฏสฺส
ผนฺทาเปติ อาปตฺติ ถุลฺลจฺจยสฺส ฐานา จาเวติ อาปตฺติ

อามสติ


ปาราชิกสฺส อตฺตโน ภาชนํ ปเวเสตฺวา ปญฺจมาสกํ วา
อติเรกปญฺจมาสกํ วา อคฺฆนกํ อุทกํ เถยฺยจิตฺโต อามสติ อาปตฺติ
ทุกฺกฏสฺส ผนฺทาเปติ อาปตฺติ ถุลฺลจฺจยสฺส อตฺตโน
ภาชนคตํ กโรติ อาปตฺติ ปาราชิกสฺส มริยาทํ ฉินฺทติ
อาปตฺติ ทุกฺกฏสฺส มริยาทํ ฉินฺทิตฺวา ปญฺจมาสกํ วา
อติเรกปญฺจมาสกํ วา อคฺฆนกํ อุทกํ นิกฺขาเมติ อาปตฺติ ปาราชิกสฺส
อติเรกมาสกํ วา อูนปญฺจมาสกํ วา อคฺฆนกํ อุทกํ นิกฺขาเมติ
อาปตฺติ ถุลฺลจฺจยสฺส มาสกํ วา อูนมาสกํ วา อคฺฆนกํ อุทกํ
นิกฺขาเมติ อาปตฺติ ทุกฺกฏสฺส
ทนฺตโปณํ นาม ฉินฺนํ วา อจฺฉินฺนํ วา ปญฺจมาสกํ
วา อติเรกปญฺจมาสกํ วา อคฺฆนกํ เถยฺยจิตฺโต อามสติ อาปตฺติ
ทุกฺกฏสฺส ผนฺทาเปติ อาปตฺติ ถุลฺลจฺจยสฺส ฐานา จาเวติ
อาปตฺติ ปาราชิกสฺส
วนปฺปติ นาม โย มนุสฺสานํ ปริคฺคหิโต โหติ รุกฺโข
ปริโภโค เถยฺยจิตฺโต ฉินฺทติ ปหาเร ปหาเร อาปตฺติ
ทุกฺกฏสฺส เอกํ ปหารํ อนาคเต อาปตฺติ ถุลฺลจฺจยสฺส
ตสฺมึ ปหาเร อาคเต อาปตฺติ ปาราชิกสฺส
หรณกํ นาม อญฺญสฺส หรณกํ ภณฺฑํ เถยฺยจิตฺโต
อามสติ อาปตฺติ ทุกฺกฏสฺส ผนฺทาเปติ อาปตฺติ
ถุลฺลจฺจยสฺส ฐานา จาเวติ อาปตฺติ ปาราชิกสฺส สหภณฺฑหารกํ


เนสฺสามีติ ปฐมํ ปาทํ สงฺกาเมติ อาปตฺติ ถุลฺลจฺจยสฺส
ทุติยํ ปาทํ สงฺกาเมติ อาปตฺติ ปาราชิกสฺส ปติตํ ภณฺฑํ
คเหสฺสามีติ ปาตาเปติ อาปตฺติ ทุกฺกฏสฺส ปติตํ ภณฺฑํ
ปญฺจมาสกํ วา อติเรกปญฺจมาสกํ วา อคฺฆนกํ เถยฺยจิตฺโต
อามสติ อาปตฺติ ทุกฺกฏสฺส ผนฺทาเปติ อาปตฺติ
ถุลฺลจฺจยสฺส ฐานา จาเวติ อาปตฺติ ปาราชิกสฺส
อุปนิธิ นาม อุปนิกฺขิตฺตํ ภณฺฑํ เทหิ เม ภณฺฑนฺติ
วุจฺจมาโน นาหํ คณฺหามีติ ภณติ อาปตฺติ ทุกฺกฏสฺส
สามิกสฺส วิมตึ อุปฺปาเทติ อาปตฺติ ถุลฺลจฺจยสฺส สามิโก
น มยฺหํ ทสฺสตีติ ธุรํ นิกฺขิปติ อาปตฺติ ปาราชิกสฺส ธมฺมํ
จรนฺโต สามิกํ ปราเชติ อาปตฺติ ปาราชิกสฺส ธมฺมํ จรนฺโต
ปรชติ อาปตฺติ ถุลฺลจฺจยสฺส
สุงฺกฆาตํ นาม รญฺญา ฐปิตํ โหติ ปพฺพตขณฺเฑ
วา นทีติตฺเถ วา คามทฺวาเร วา อตฺร ปวิฏฺฐสฺส สุงฺกํ
ตูติ ตตฺร ปวิสิตฺวา ราชคฺฆํ ภณฺฑํ ปญฺจมาสกํ วา
ปญฺจมาสกํ วา อคฺฆนกํ เถยฺยจิตฺโต อามสติ อาปตฺติ
ทุกฺกฏสฺส ผนฺทาเปติ อาปตฺติ ถุลฺลจฺจยสฺส ปฐมํ ปาทํ สุงฺกฆาตํ
อติกฺกาเมติ อาปตฺติ ถุลฺลจฺจยสฺส ทุติยํ ปาทํ อติกฺกาเมติ
อาปตฺติ ปาราชิกสฺส อนฺโตสุงฺกฆาเต ฐิโต พหิสุงฺกฆาตํ ปาเตติ
อาปตฺติ ปาราชิกสฺส สุงฺกํ ปริหรติ อาปตฺติ ทุกฺกฏสฺส


ปาโณ นาม มนุสฺสปาโณ วุจฺจติ เถยฺยจิตฺโต
อามสติ อาปตฺติ ทุกฺกฏสฺส ผนฺทาเปติ อาปตฺติ ถุลฺลจฺจยสฺส
ฐานา จาเวติ อาปตฺติ ปาราชิกสฺส ปทสา เนสฺสามีติ
ปฐมํ ปาทํ สงฺกาเมติ อาปตฺติ ถุลฺลจฺจยสฺส ทุติยํ ปาทํ
สงฺกาเมติ อาปตฺติ ปาราชิกสฺส
อปทํ นาม อหิ มจฺฉา ปญฺจมาสกํ วา
ปญฺจมาสกํ วา อคฺฆนกํ เถยฺยจิตฺโต อามสติ อาปตฺติ
ทุกฺกฏสฺส ผนฺทาเปติ อาปตฺติ ถุลฺลจฺจยสฺส ฐานา จาเวติ
อาปตฺติ ปาราชิกสฺส
ทฺวิปทํ นาม มนุสฺสา ปกฺขชาตา เถยฺยจิตฺโต อามสติ
อาปตฺติ ทุกฺกฏสฺส ผนฺทาเปติ อาปตฺติ ถุลฺลจฺจยสฺส ฐานา
จาเวติ อาปตฺติ ปาราชิกสฺส ปทสา เนสฺสามีติ ปฐมํ ปาทํ
สงฺกาเมติ อาปตฺติ ถุลฺลจฺจยสฺส ทุติยํ ปาทํ สงฺกาเมติ อาปตฺติ
ปาราชิกสฺส
จตุปฺปทํ นาม หตฺถี อสฺสา โอฏฺฐา โคณา คทฺรภา
ปสุกา เถยฺยจิตฺโต อามสติ อาปตฺติ ทุกฺกฏสฺส ผนฺทาเปติ
อาปตฺติ ถุลฺลจฺจยสฺส ฐานา จาเวติ อาปตฺติ ปาราชิกสฺส
ปทสา เนสฺสามีติ ปฐมํ ปาทํ สงฺกาเมติ อาปตฺติ ถุลฺลจฺจยสฺส
ทุติยํ ปาทํ สงฺกาเมติ อาปตฺติ ถุลฺลจฺจยสฺส ตติยํ ปาทํ
สงฺกาเมติ อาปตฺติ ถุลฺลจฺจยสฺส จตุตฺถํ ปาทํ สงฺกาเมติ


อาปตฺติ ปาราชิกสฺส
พหุปฺปทํ นาม วิจฺฉิกา สตปที อุจฺจาลิงฺคปาณกา
ปญฺจมาสกํ วา อติเรกปญฺจมาสกํ วา อคฺฆนกํ เถยฺยจิตฺโต
อามสติ อาปตฺติ ทุกฺกฏสฺส ผนฺทาเปติ อาปตฺติ
ถุลฺลจฺจยสฺส ฐานา จาเวติ อาปตฺติ ปาราชิกสฺส ปทสา เนสฺสามีติ
สงฺกาเมติ ปเท ปเท อาปตฺติ ถุลฺลจฺจยสฺส ปจฺฉิมํ ปาทํ
สงฺกาเมติ อาปตฺติ ปาราชิกสฺส
โอจรโก นาม ภณฺฑํ โอจริตฺวา อาจิกฺขติ อิตฺถนฺนามํ
ภณฺฑํ อวหราติ อาปตฺติ ทุกฺกฏสฺส โส ตํ ภณฺฑํ อวหรติ
อาปตฺติ อุภินฺนํ ปาราชิกสฺส
โอณิรกฺโข นาม อาหฏํ ภณฺฑํ โคเปนฺโต ปญฺจมาสกํ
วา อติเรกปญฺจมาสกํ วา อคฺฆนกํ เถยฺยจิตฺโต อามสติ อาปตฺติ
ทุกฺกฏสฺส ผนฺทาเปติ อาปตฺติ ถุลฺลจฺจยสฺส ฐานา จาเวติ
อาปตฺติ ปาราชิกสฺส
สํวิธาวหาโร นาม สมฺพหุลา สํวิทหิตฺวา เอโก ภณฺฑํ
อวหรติ อาปตฺติ สพฺเพสํ ปาราชิกสฺส
สงฺเกตกมฺมํ นาม สงฺเกตํ กโรติ ปุเรภตฺตํ วา
ปจฺฉาภตฺตํ วา รตฺตึ วา ทิวา วา เตน สงฺเกเตน ตํ ภณฺฑํ
อวหราติ อาปตฺติ ทุกฺกฏสฺส เตน สงฺเกเตน ตํ ภณฺฑํ
อวหรติ อาปตฺติ อุภินฺนํ ปาราชิกสฺส ตํ สงฺเกตํ ปุเร วา


ปจฺฉา วา ตํ ภณฺฑํ อวหรติ มูลฏฺฐสฺส อนาปตฺติ อวหารกสฺส
อาปตฺติ ปาราชิกสฺส
นิมิตฺตกมฺมํ นาม นิมิตฺตํ กโรติ อกฺขึ วา นิกฺขนิสฺสามิ
ภมุกํ วา อุกฺขิปิสฺสามิ สีสํ วา อุกฺขิปิสฺสามิ เตน นิมิตฺเตน ตํ
ภณฺฑํ อวหราติ อาปตฺติ ทุกฺกฏสฺส เตน นิมิตฺเตน ตํ ภณฺฑํ
อวหรติ อาปตฺติ อุภินฺนํ ปาราชิกสฺส ตํ นิมิตฺตํ ปุเร วา
ปจฺฉา วา ตํ ภณฺฑํ อวหรติ มูลฏฺฐสฺส อนาปตฺติ
อวหารกสฺส อาปตฺติ ปาราชิกสฺส
ภิกฺขุ ภิกฺขุํ อาณาเปติ อิตฺถนฺนามํ ภณฺฑํ อวหราติ
อาปตฺติ ทุกฺกฏสฺส โส ตํ มญฺญมาโน ตํ อวหรติ อาปตฺติ
อุภินฺนํ ปาราชิกสฺส ภิกฺขุ ภิกฺขุํ อาณาเปติ อิตฺถนฺนามํ
ภณฺฑํ อวหราติ อาปตฺติ ทุกฺกฏสฺส โส ตํ มญฺญมาโน
อญฺญํ อวหรติ มูลฏฺฐสฺส อนาปตฺติ อวหารกสฺส อาปตฺติ
ปาราชิกสฺส ภิกฺขุ ภิกฺขุํ อาณาเปติ อิตฺถนฺนามํ ภณฺฑํ
อวหราติ อาปตฺติ ทุกฺกฏสฺส โส อญฺญํ มญฺญมาโน ตํ
อวหรติ อาปตฺติ อุภินฺนํ ปาราชิกสฺส ภิกฺขุ ภิกฺขุํ อาณาเปติ
อิตฺถนฺนามํ ภณฺฑํ อวหราติ อาปตฺติ ทุกฺกฏสฺส โส อญฺญํ
มญฺญมาโน อญฺญํ อวหรติ มูลฏฺฐสฺส อนาปตฺติ อวหารกสฺส
อาปตฺติ ปาราชิกสฺส ภิกฺขุ ภิกฺขุํ อาณาเปติ อิตฺถนฺนามสฺส
ปาวท อิตฺถนฺนาโม อิตฺถนฺนามสฺส ปาวทตุ อิตฺถนฺนาโม


อิตฺถนฺนามํ ภณฺฑํ อวหรตูติ อาปตฺติ ทุกฺกฏสฺส โส อิตรสฺส
อาโรเจติ อาปตฺติ ทุกฺกฏสฺส อวหารโก ปฏิคฺคณฺหาติ
มูลฏฺฐสฺส อาปตฺติ ถุลฺลจฺจยสฺส โส ตํ ภณฺฑํ อวหรติ
อาปตฺติ สพฺเพสํ ปาราชิกสฺส ภิกฺขุ ภิกฺขุํ อาณาเปติ
อิตฺถนฺนามสฺส ปาวท อิตฺถนฺนาโม อิตฺถนฺนามสฺส ปาวทตุ อิตฺถนฺนาโม
อิตฺถนฺนามํ ภณฺฑํ อวหรตูติ อาปตฺติ ทุกฺกฏสฺส โส อญฺญํ
อาณาเปติ อาปตฺติ ทุกฺกฏสฺส อวหารโก ปฏิคฺคณฺหาติ
อาปตฺติ ทุกฺกฏสฺส โส ตํ ภณฺฑํ อวหรติ มูลฏฺฐสฺส อนาปตฺติ
อาณาปกสฺส จ อวหารกสฺส จ อาปตฺติ ปาราชิกสฺส ภิกฺขุ
ภิกฺขุํ อาณาเปติ อิตฺถนฺนามํ ภณฺฑํ อวหราติ อาปตฺติ
ทุกฺกฏสฺส โส คนฺตฺวา ปุน ปจฺฉาคจฺฉติ นาหํ สกฺโกมิ ตํ
ภณฺฑํ อวหริตุนฺติ โส ปุน อาณาเปติ ยทา สกฺโกสิ ตทา
ตํ ภณฺฑํ อวหราติ อาปตฺติ ทุกฺกฏสฺส โส ตํ ภณฺฑํ
อวหรติ อาปตฺติ อุภินฺนํ ปาราชิกสฺส ภิกฺขุ ภิกฺขุํ อาณาเปติ
อิตฺถนฺนามํ ภณฺฑํ อวหราติ อาปตฺติ ทุกฺกฏสฺส โส ตํ
อาณาเปตฺวา วิปฺปฏิสารี น สาเวติ มา อวหรีติ โส ตํ
ภณฺฑํ อวหรติ อาปตฺติ อุภินฺนํ ปาราชิกสฺส ภิกฺขุ ภิกฺขุํ
อาณาเปติ อิตฺถนฺนามํ ภณฺฑํ อวหราติ อาปตฺติ ทุกฺกฏสฺส
โส ตํ อาณาเปตฺวา วิปฺปฏิสารี สาเวติ มา อวหรีติ โส
อาณตฺโต อหํ ตยาติ ตํ ภณฺฑํ อวหรติ มูลฏฺฐสฺส อนาปตฺติ


อวหารกสฺส อาปตฺติ ปาราชิกสฺส ภิกฺขุ ภิกฺขุํ อาณาเปติ
อิตฺถนฺนามํ ภณฺฑํ อวหราติ อาปตฺติ ทุกฺกฏสฺส โส ตํ
อาณาเปตฺวา วิปฺปฏิสารี สาเวติ มา อวหรีติ สาธูติ โอรมติ
อุภินฺนํ อนาปตฺติ
ปญฺจหากาเรหิ อทินฺนํ อาทิยนฺตสฺส อาปตฺติ ปาราชิกสฺส
ปรปริคฺคหิตญฺจ โหติ ปรปริคฺคหิตสญฺญี จ ครุโก จ โหติ
ปริกฺขาโร ปญฺจมาสโก วา อติเรกปญฺจมาสโก วา เถยฺยจิตฺตญฺจ
ปจฺจุปฏฺฐิตํ โหติ อามสติ อาปตฺติ ทุกฺกฏสฺส ผนฺทาเปติ
อาปตฺติ ถุลฺลจฺจยสฺส ฐานา จาเวติ อาปตฺติ ปาราชิกสฺส
ปญฺจหากาเรหิ อทินฺนํ อาทิยนฺตสฺส อาปตฺติ ถุลฺลจฺจยสฺส
ปรปริคฺคหิตญฺจ โหติ ปรปริคฺคหิตสญฺญี จ ลหุโก จ โหติ ปริกฺขาโร
อติเรกมาสโก วา อูนปญฺจมาสโก วา เถยฺยจิตฺตญฺจ ปจฺจุปฏฺฐิตํ
โหติ อามสติ อาปตฺติ ทุกฺกฏสฺส ผนฺทาเปติ อาปตฺติ
ทุกฺกฏสฺส ฐานา จาเวติ อาปตฺติ ถุลฺลจฺจยสฺส ปญฺจหากาเรหิ
อทินฺนํ อาทิยนฺตสฺส อาปตฺติ ทุกฺกฏสฺส ปรปริคฺคหิตญฺจ โหติ
ปรปริคฺคหิตสญฺญี จ ลหุโก จ โหติ ปริกฺขาโร มาสโก วา
อูนมาสโก วา เถยฺยจิตฺตญฺจ ปจฺจุปฏฺฐิตํ โหติ อามสติ
อาปตฺติ ทุกฺกฏสฺส ผนฺทาเปติ อาปตฺติ ทุกฺกฏสฺส ฐานา
จาเวติ อาปตฺติ ทุกฺกฏสฺส
ฉหากาเรหิ อทินฺนํ อาทิยนฺตสฺส อาปตฺติ ปาราชิกสฺส


น จ สกสญฺญี น จ วิสฺสาสคาหี น จ ตาวกาลิกํ ครุโก
จ โหติ ปริกฺขาโร ปญฺจมาสโก วา อติเรกปญฺจมาสโก วา
เถยฺยจิตฺตญฺจ ปจฺจุปฏฺฐิตํ โหติ อามสติ อาปตฺติ ทุกฺกฏสฺส
ผนฺทาเปติ อาปตฺติ ถุลฺลจฺจยสฺส ฐานา จาเวติ อาปตฺติ
ปาราชิกสฺส ฉหากาเรหิ อทินฺนํ อาทิยนฺตสฺส อาปตฺติ ถุลฺลจฺจยสฺส
น จ สกสญฺญี น จ วิสฺสาสคาหี น จ ตาวกาลิกํ ลหุโก
จ โหติ ปริกฺขาโร อติเรกมาสโก วา อูนปญฺจมาสโก วา
เถยฺยจิตฺตญฺจ ปจฺจุปฏฺฐิตํ โหติ อามสติ อาปตฺติ ทุกฺกฏสฺส
ผนฺทาเปติ อาปตฺติ ทุกฺกฏสฺส ฐานา จาเวติ อาปตฺติ
ถุลฺลจฺจยสฺส ฉหากาเรหิ อทินฺนํ อาทิยนฺตสฺส อาปตฺติ ทุกฺกฏสฺส
น จ สกสญฺญี น จ วิสฺสาสคาหี น จ ตาวกาลิกํ ลหุโก
จ โหติ ปริกฺขาโร มาสโก วา อูนมาสโก วา เถยฺยจิตฺตญฺจ
ปจฺจุปฏฺฐิตํ โหติ อามสติ อาปตฺติ ทุกฺกฏสฺส ผนฺทาเปติ
อาปตฺติ ทุกฺกฏสฺส ฐานา จาเวติ อาปตฺติ ทุกฺกฏสฺส
ปญฺจหากาเรหิ อทินฺนํ อาทิยนฺตสฺส อาปตฺติ ทุกฺกฏสฺส
น จ ปรปริคฺคหิตํ โหติ ปรปริคฺคหิตสญฺญี จ ครุโก จ
โหติ ปริกฺขาโร ปญฺจมาสโก วา อติเรกปญฺจมาสโก วา เถยฺยจิตฺตญฺจ
ปจฺจุปฏฺฐิตํ โหติ อามสติ อาปตฺติ ทุกฺกฏสฺส
ผนฺทาเปติ อาปตฺติ ทุกฺกฏสฺส ฐานา จาเวติ อาปตฺติ
ทุกฺกฏสฺส ปญฺจหากาเรหิ อทินฺนํ อาทิยนฺตสฺส อาปตฺติ ทุกฺกฏสฺส


น จ ปรปริคฺคหิตํ โหติ ปรปริคฺคหิตสญฺญี จ ลหุโก จ
โหติ ปริกฺขาโร อติเรกมาสโก วา อูนปญฺจมาสโก วา
เถยฺยจิตฺตญฺจ ปจฺจุปฏฺฐิตํ โหติ อามสติ อาปตฺติ ทุกฺกฏสฺส
ผนฺทาเปติ อาปตฺติ ทุกฺกฏสฺส ฐานา จาเวติ อาปตฺติ
ทุกฺกฏสฺส ปญฺจหากาเรหิ อทินฺนํ อาทิยนฺตสฺส อาปตฺติ ทุกฺกฏสฺส
น จ ปรปริคฺคหิตํ โหติ ปรปริคฺคหิตสญฺญี จ ลหุโก จ
โหติ ปริกฺขาโร มาสโก วา อูนมาสโก วา เถยฺยจิตฺตญฺจ
ปจฺจุปฏฺฐิตํ โหติ อามสติ อาปตฺติ ทุกฺกฏสฺส ผนฺทาเปติ
อาปตฺติ ทุกฺกฏสฺส ฐานา จาเวติ อาปตฺติ ทุกฺกฏสฺส
อนาปตฺติ สกสญฺญิสฺส วิสฺสาสคาเห ตาวกาลิเก
ปริคฺคเห ติรจฺฉานคตปริคฺคเห ปํสุกูลสญฺญิสฺส อุมฺมตฺตกสฺส
อาทิกมฺมิกสฺสาติ
อทินฺนาทานมฺหิ ปฐมภาณวารํ นิฏฺฐิตํ
รชเกหิ ปญฺจกฺขาตา จตุโรตฺถรเณหิ จ
อนฺธกาเรน เว ปญฺจ ปญฺจ หารณเกน จ
นิรุตฺติยา ปญฺจกฺขาตา วาเตหิ อปเร ทุเว
อสมฺภินฺเน กุสาปาโต ชนฺตาฆเรน สหา ทส
วิฆาเสหิ ปญฺจกฺขาตา ปญฺจ เจว อมูลกา
ทุพฺภิกฺเข กูรมํสญฺจ ปูวสกฺขลิโมทกา



สปริกฺขารถวิกา ภิสิวํสา น นิกฺขม
ขาทนียญฺจ วิสฺสาสํ สสญฺญายปเร ทุเว
สตฺต นาวหรามาติ สตฺต เจว อวาหรุํ
สงฺฆสฺส อวหรุํ สตฺต ปุปฺเผหิ อปเร ทุเว
ตโย จ วุตฺตวาทิโน มณี ตีณิ อติกฺกเม
สูกรา จ มิคา มจฺฉา ยานญฺจาปิ ปวตฺตยิ
ทุเว เปสี ทุเว ทารู ปํสุกูลํ ทุเว ทกา
อนุปุพฺพวิธาเนน ตทญฺโญ น ปริปูรยิ
สาวตฺถิยา จตุโร มุฏฺฐี เทฺว วิฆาสา ทุเว ติณา
สงฺฆสฺส ภาชเย สตฺต สตฺต เจว อสามิกา
ทารูทกา มตฺติกา เทฺว ติณานิ
สงฺฆสฺส สตฺต อวหาสิ เสยฺยํ
สสฺสามิกํ น จาปิ นีหเรยฺย
หเรยฺย สสฺสามิกํ ตาวกาลิกํ
จมฺปา ราชคเห เจว เวสาลิยา จ อชฺชุโก
พาราณสี จ โกสมฺพี สาคลา ทฬฺหิเกน จาติ
เตน โข ปน สมเยน ฉพฺพคฺคิยา ภิกฺขู รชกตฺถรณํ
คนฺตฺวา รชกภณฺฑิกํ อวหรึสุ เตสํ กุกฺกุจฺจํ อโหสิ ภควตา
สิกฺขาปทํ ปญฺญตฺตํ กจฺจิ นุ โข มยํ ปาราชิกํ อาปตฺตึ



อาปนฺนาติ ภควโต เอตมตฺถํ อาโรเจสุํ อาปตฺตึ ตุเมฺห
ภิกฺขเว อาปนฺนา ปาราชิกนฺติ
เตน โข ปน สมเยน อญฺญตโร ภิกฺขุ รชกตฺถรณํ
คนฺตฺวา มหคฺฆํ ทุสฺสํ ปสฺสิตฺวา เถยฺยจิตฺตํ อุปฺปาเทสิ ตสฺส
กุกฺกุจฺจํ อโหสิ กจฺจิ นุ โข อหํ ปาราชิกํ อาปตฺตึ อาปนฺโนติ
ภควโต เอตมตฺถํ อาโรเจสิ อนาปตฺติ ภิกฺขุ จิตฺตุปฺปาเทติ เตน
โข ปน สมเยน อญฺญตโร ภิกฺขุ รชกตฺถรณํ คนฺตฺวา มหคฺฆํ ทุสฺสํ
ปสฺสิตฺวา เถยฺยจิตฺโต อามสิ ตสฺส กุกฺกุจฺจํ อโหสิ เป
อนาปตฺติ ภิกฺขุ ปาราชิกสฺส อาปตฺติ ทุกฺกฏสฺสาติ เตน โข
ปน สมเยน อญฺญตโร ภิกฺขุ รชกตฺถรณํ คนฺตฺวา มหคฺฆํ ทุสฺสํ
ปสฺสิตฺวา เถยฺยจิตฺโต ผนฺทาเปสิ ตสฺส กุกฺกุจฺจํ อโหสิ เป
อนาปตฺติ ภิกฺขุ ปาราชิกสฺส อาปตฺติ ถุลฺลจฺจยสฺสาติ เตน โข
ปน สมเยน อญฺญตโร ภิกฺขุ รชกตฺถรณํ คนฺตฺวา มหคฺฆํ ทุสฺสํ
ปสฺสิตฺวา เถยฺยจิตฺโต ฐานา จาเวสิ ตสฺส กุกฺกุจฺจํ อโหสิ
เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ปิณฺฑจาริโก ภิกฺขุ
มหคฺฆํ อุตฺตรตฺถรณํ ปสฺสิตฺวา เถยฺยจิตฺตํ อุปฺปาเทสิ ตสฺส
กุกฺกุจฺจํ อโหสิ เป อนาปตฺติ ภิกฺขุ จิตฺตุปฺปาเทติ เตน โข
ปน สมเยน อญฺญตโร ปิณฺฑจาริโก ภิกฺขุ มหคฺฆํ อุตฺตรตฺถรณํ
ปสฺสิตฺวา เถยฺยจิตฺโต อามสิ เป อนาปตฺติ ภิกฺขุ ปาราชิกสฺส


อาปตฺติ ทุกฺกฏสฺสาติ เป เถยฺยจิตฺโต ผนฺทาเปสิ เป
อนาปตฺติ ภิกฺขุ ปาราชิกสฺส อาปตฺติ ถุลฺลจฺจยสฺสาติ เป
เถยฺยจิตฺโต ฐานา จาเวสิ ตสฺส กุกฺกุจฺจํ อโหสิ เป
อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ ทิวา ภณฺฑํ
ปสฺสิตฺวา นิมิตฺตํ อกาสิ รตฺตึ อวหริสฺสามีติ โส ตํ มญฺญมาโน
ตํ อวหริ ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ
อาปนฺโน ปาราชิกนฺติ เป ตํ มญฺญมาโน อญฺญํ อวหริ เป
อญฺญํ มญฺญมาโน ตํ อวหริ เป อญฺญํ มญฺญมาโน อญฺญํ
อวหริ เป ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ
อาปนฺโน ปาราชิกนฺติ เตน โข ปน สมเยน อญฺญตโร ภิกฺขุ
ทิวา ภณฺฑํ ปสฺสิตฺวา นิมิตฺตํ อกาสิ รตฺตึ อวหริสฺสามีติ
โส ตํ มญฺญมาโน อตฺตโน ภณฺฑํ อวหริ ตสฺส กุกฺกุจฺจํ อโหสิ
เป อนาปตฺติ ภิกฺขุ ปาราชิกสฺส อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ อญฺญสฺส ภณฺฑํ
หรนฺโต สีเส ภารํ เถยฺยจิตฺโต อามสิ เป อนาปตฺติ ภิกฺขุ
ปาราชิกสฺส อาปตฺติ ทุกฺกฏสฺสาติ เป เถยฺยจิตฺโต ผนฺทาเปสิ
เป อนาปตฺติ ภิกฺขุ ปาราชิกสฺส อาปตฺติ ถุลฺลจฺจยสฺสาติ เป
เถยฺยจิตฺโต ขนฺธํ โอโรเปสิ เป อาปตฺตึ ตฺวํ ภิกฺขุ อาปนฺโน



ปาราชิกนฺติ เป ขนฺเธ ภารํ เถยฺยจิตฺโต อามสิ เป
เถยฺยจิตฺโต ผนฺทาเปสิ เป เถยฺยจิตฺโต กฏึ โอโรเปสิ เป
กฏิยา ภารํ เถยฺยจิตฺโต อามสิ เป เถยฺยจิตฺโต ผนฺทาเปสิ
เป เถยฺยจิตฺโต หตฺเถน อคฺคเหสิ เป หตฺเถ ภารํ เถยฺยจิตฺโต
ภูมิยํ นิกฺขิปิ เป เถยฺยจิตฺโต ภูมิโต อคฺคเหสิ ตสฺส กุกฺกุจฺจํ
อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ อชฺโฌกาเส จีวรํ
ปตฺถริตฺวา วิหารํ ปาวิสิ อญฺญตโร ภิกฺขุ มายิทํ จีวรํ นสฺสีติ
ปฏิสาเมสิ โส นิกฺขมิตฺวา ตํ ภิกฺขุํ ปุจฺฉิ อาวุโส มยฺหํ
จีวรํ เกน อวหฏนฺติ โส เอวมาห มยา อวหฏนฺติ โส
ตํ อาทิยิ อสฺสมโณสิ ตฺวนฺติ ตสฺส กุกฺกุจฺจํ อโหสิ เป
กึจิตฺโต ตฺวํ ภิกฺขูติ นิรุตฺติปโถ อหํ ภควาติ อนาปตฺติ ภิกฺขุ
นิรุตฺติปเถติ เตน โข ปน สมเยน อญฺญตโร ภิกฺขุ ปีเฐ จีวรํ
นิกฺขิปิตฺวา เป ปีเฐ นิสีทนํ นิกฺขิปิตฺวา เป เหฏฺฐาปีเฐ
ปตฺตํ นิกฺขิปิตฺวา วิหารํ ปาวิสิ อญฺญตโร ภิกฺขุ มายํ ปตฺโต
นสฺสีติ ปฏิสาเมสิ โส นิกฺขมิตฺวา ตํ ภิกฺขุํ ปุจฺฉิ อาวุโส
มยฺหํ ปตฺโต เกน อวหโฏติ โส เอวมาห มยา อวหโฏติ
โส ตํ อาทิยิ อสฺสมโณสิ ตฺวนฺติ ตสฺส กุกฺกุจฺจํ อโหสิ เป
อนาปตฺติ ภิกฺขุ นิรุตฺติปเถติ เตน โข ปน สมเยน อญฺญตรา
ภิกฺขุนี วติยา จีวรํ ปตฺถริตฺวา วิหารํ ปาวิสิ อญฺญตรา ภิกฺขุนี


มายิทํ จีวรํ นสฺสีติ ปฏิสาเมสิ สา นิกฺขมิตฺวา ตํ ภิกฺขุนึ
ปุจฺฉิ อยฺเย มยฺหํ จีวรํ เกน อวหฏนฺติ สา เอวมาห มยา
อวหฏนฺติ สา ตํ อาทิยิ อสฺสมณีสิ ตฺวนฺติ ตสฺสา กุกฺกุจฺจํ
อโหสิ อถโข สา ภิกฺขุนี ภิกฺขุนีนํ เอตมตฺถํ อาโรเจสิ
ภิกฺขุนิโย ภิกฺขูนํ เอตมตฺถํ อาโรเจสุํ ภิกฺขู ภควโต เอตมตฺถํ
อาโรเจสุํ อนาปตฺติ ภิกฺขเว นิรุตฺติปเถติ
เตน โข ปน สมเยน อญฺญตโร ภิกฺขุ วาตมณฺฑลิกาย
อุกฺขิตฺตํ สาฏกํ ปสฺสิตฺวา สามิกานํ ทสฺสามีติ อคฺคเหสิ สามิกา
ตํ ภิกฺขุํ โจเทสุํ อสฺสมโณสิ ตฺวนฺติ ตสฺส กุกฺกุจฺจํ อโหสิ
เป กึจิตฺโต ตฺวํ ภิกฺขูติ อเถยฺยจิตฺโต อหํ ภควาติ
อนาปตฺติ ภิกฺขุ อเถยฺยจิตฺตสฺสาติ เตน โข ปน สมเยน
อญฺญตโร ภิกฺขุ วาตมณฺฑลิกาย อุกฺขิตฺตํ เวฐนํ ปุเร สามิกา
ปสฺสนฺตีติ เถยฺยจิตฺโต อคฺคเหสิ สามิกา ตํ ภิกฺขุํ โจเทสุํ
อสฺสมโณสิ ตฺวนฺติ ตสฺส กุกฺกุจฺจํ อโหสิ เป กึจิตฺโต
ตฺวํ ภิกฺขูติ เถยฺยจิตฺโต อหํ ภควาติ อาปตฺตึ ตฺวํ ภิกฺขุ
อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ สุสานํ
คนฺตฺวา อภินฺเน สรีเร ปํสุกูลํ อคฺคเหสิ ตสฺมึ จ สรีเร
เปโต อธิวตฺโถ โหติ อถโข โส เปโต ตํ ภิกฺขุํ เอตทโวจ
มา ภนฺเต มยฺหํ สาฏกํ อคฺคเหสีติ โส ภิกฺขุ อนาทิยนฺโต


อคฺคเหสิ อถโข ตํ สรีรํ อุฏฺฐหิตฺวา ตสฺส ภิกฺขุโน ปิฏฺฐิโต
ปิฏฺฐิโต อนุพนฺธิ อถโข โส ภิกฺขุ วิหารํ ปวิสิตฺวา ทฺวารํ
ถเกสิ อถโข ตํ สรีรํ ตตฺเถว ปริปติ ตสฺส กุกฺกุจฺจํ
อโหสิ เป อนาปตฺติ ภิกฺขุ ปาราชิกสฺส น จ ภิกฺขเว
อภินฺเน สรีเร ปํสุกูลํ คเหตพฺพํ โย คเณฺหยฺย อาปตฺติ
ทุกฺกฏสฺสาติ
เตน โข ปน สมเยน อญฺญตโร ภิกฺขุ สงฺฆสฺส จีวเร
ภาชิยมาเน เถยฺยจิตฺโต กุสํ สงฺกาเมตฺวา จีวรํ อคฺคเหสิ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อายสฺมา อานนฺโท ชนฺตาฆเร
อญฺญตรสฺส ภิกฺขุโน อนฺตรวาสกํ อตฺตโน มญฺญมาโน นิวาเสสิ
อถโข โส ภิกฺขุ อายสฺมนฺตํ อานนฺทํ เอตทโวจ กิสฺส เม ตฺวํ
อาวุโส อานนฺท อนฺตรวาสกํ นิวาเสสีติ สกสญฺญี อหํ อาวุโสติ
ภควโต เอตมตฺถํ อาโรเจสุํ อนาปตฺติ ภิกฺขเว สกสญฺญิสฺสาติ
เตน โข ปน สมเยน สมฺพหุลา ภิกฺขู คิชฺฌกูฏา ปพฺพตา
โอโรหนฺตา สีหวิฆาสํ ปสฺสิตฺวา ปจาเปตฺวา ปริภุญฺชึสุ เตสํ
กุกฺกุจฺจํ อโหสิ ภควโต เอตมตฺถํ อาโรเจสุํ อนาปตฺติ
ภิกฺขเว สีหวิฆาเสติ เตน โข ปน สมเยน สมฺพหุลา ภิกฺขู
คิชฺฌกูฏา ปพฺพตา โอโรหนฺตา พฺยคฺฆวิฆาสํ ปสฺสิตฺวา เป



ทีปิวิฆาสํ ปสฺสิตฺวา เป ตรจฺฉวิฆาสํ ปสฺสิตฺวา เป
โกกวิฆาสํ ปสฺสิตฺวา ปจาเปตฺวา ปริภุญฺชึสุ เตสํ กุกฺกุจฺจํ
อโหสิ เป อนาปตฺติ ภิกฺขเว ติรจฺฉานคตปริคฺคเหติ
เตน โข ปน สมเยน อญฺญตโร ภิกฺขุ สงฺฆสฺส โอทเน
ภาชิยมาเน อปรสฺส ภาคํ เทหีติ อมูลกํ อคฺคเหสิ ตสฺส
กุกฺกุจฺจํ อโหสิ เป อนาปตฺติ ภิกฺขุ ปาราชิกสฺส อาปตฺติ
สมฺปชานมุสาวาเท ปาจิตฺติยสฺสาติ เตน โข ปน สมเยน
อญฺญตโร ภิกฺขุ สงฺฆสฺส ขาทนีเย ภาชิยมาเน เป สงฺฆสฺส
ปูเว ภาชิยมาเน เป สงฺฆสฺส อุจฺฉุมฺหิ ภาชิยมาเน เป
สงฺฆสฺส ติมฺพรูสเก ภาชิยมาเน อปรสฺส ภาคํ เทหีติ อมูลกํ
อคฺคเหสิ ตสฺส กุกฺกุจฺจํ อโหสิ เป อนาปตฺติ ภิกฺขุ
ปาราชิกสฺส อาปตฺติ สมฺปชานมุสาวาเท ปาจิตฺติยสฺสาติ
เตน โข ปน สมเยน อญฺญตโร ภิกฺขุ ทุพฺภิกฺเข โอทนิยฆรํ
ปวิสิตฺวา ปตฺตปูรํ โอทนํ เถยฺยจิตฺโต อวหริ ตสฺส กุกฺกุจฺจํ
อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ เตน
โข ปน สมเยน อญฺญตโร ภิกฺขุ ทุพฺภิกฺเข สูนฆรํ ปวิสิตฺวา
ปตฺตปูรํ มํสํ เถยฺยจิตฺโต อวหริ ตสฺส กุกฺกุจฺจํ อโหสิ เป
อาปตฺตึ ตฺวํ ภิกฺขุ อาปนฺโน ปาราชิกนฺติ เตน โข ปน
สมเยน อญฺญตโร ภิกฺขุ ทุพฺภิกฺเข ปูวฆรํ ปวิสิตฺวา ปตฺตปูรํ ปูวํ
เถยฺยจิตฺโต อวหริ เป ปตฺตปูรา สกฺขลิโย เถยฺยจิตฺโต อวหริ


เป ปตฺตปูเร โมทเก เถยฺยจิตฺโต อวหริ ตสฺส กุกฺกุจฺจํ
อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ ทิวา ปริกฺขารํ
ปสฺสิตฺวา นิมิตฺตํ อกาสิ รตฺตึ อวหริสฺสามีติ โส ตํ มญฺญมาโน
ตํ อวหริ เป ตํ มญฺญมาโน อญฺญํ อวหริ เป อญฺญํ
มญฺญมาโน ตํ อวหริ เป อญฺญํ มญฺญมาโน อญฺญํ อวหริ
ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน
ปาราชิกนฺติ เตน โข ปน สมเยน อญฺญตโร ภิกฺขุ ทิวา
ปริกฺขารํ ปสฺสิตฺวา นิมิตฺตํ อกาสิ รตฺตึ อวหริสฺสามีติ โส
ตํ มญฺญมาโน อตฺตโน ปริกฺขารํ อวหริ ตสฺส กุกฺกุจฺจํ
อโหสิ เป อนาปตฺติ ภิกฺขุ ปาราชิกสฺส อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ ปีเฐ ถวิกํ
ปสฺสิตฺวา อิโต คณฺหนฺโต ปาราชิโก ภวิสฺสามีติ สห ปีฐเกน
สงฺกาเมตฺวา อคฺคเหสิ ตสฺส กุกฺกุจฺจํ อโหสิ เป อาปตฺตึ
ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ สงฺฆสฺส ภิสึ
เถยฺยจิตฺโต อวหริ ตสฺส กุกฺกุจฺจํ อโหสิ เป อาปตฺตึ
ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ จีวรวํเส จีวรํ



เถยฺยจิตฺโต อวหริ ตสฺส กุกฺกุจฺจํ อโหสิ เป อาปตฺตึ
ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ วิหาเร จีวรํ
อวหริตฺวา อิโต นิกฺขมนฺโต ปาราชิโก ภวิสฺสามีติ วิหารา น
นิกฺขมิ ภควโต เอตมตฺถํ อาโรเจสุํ นิกฺขเมยฺย วา โส
ภิกฺขเว โมฆปุริโส น วา นิกฺขเมยฺย อาปตฺติ ปาราชิกสฺสาติ
เตน โข ปน สมเยน เทฺว ภิกฺขู สหายกา โหนฺติ
เอโก คามํ ปิณฺฑาย ปาวิสิ ทุติโย สงฺฆสฺส ขาทนีเย ภาชิยมาเน
สหายกสฺส ภาคํ คเหตฺวา ตสฺส วิสฺสาสนฺโต ปริภุญฺชิ โส
ชานิตฺวา ตํ โจเทสิ อสฺสมโณสิ ตฺวนฺติ ตสฺส กุกฺกุจฺจํ อโหสิ
เป กึจิตฺโต ตฺวํ ภิกฺขูติ วิสฺสาสคาโห อหํ ภควาติ
อนาปตฺติ ภิกฺขุ วิสฺสาสคาเหติ
เตน โข ปน สมเยน สมฺพหุลา ภิกฺขู จีวรกมฺมํ
กโรนฺติ สงฺฆสฺส ขาทนีเย ภาชิยมาเน สพฺเพสํ ปฏิวิสา อาหริตฺวา
อุปนิกฺขิตฺตา โหนฺติ อญฺญตโร ภิกฺขุ อญฺญตรสฺส ภิกฺขุโน
ปฏิวิสํ อตฺตโน มญฺญมาโน ปริภุญฺชิ โส ชานิตฺวา ตํ โจเทสิ
อสฺสมโณสิ ตฺวนฺติ ตสฺส กุกฺกุจฺจํ อโหสิ เป อนาปตฺติ
ภิกฺขุ สกสญฺญิสฺสาติ เตน โข ปน สมเยน สมฺพหุลา ภิกฺขู




จีวรกมฺมํ กโรนฺติ สงฺฆสฺส ขาทนีเย ภาชิยมาเน อญฺญตรสฺส
ภิกฺขุโน ปตฺเตน อญฺญตรสฺส ภิกฺขุโน ปฏิวิโส อาหริตฺวา อุปนิกฺขิตฺโต
โหติ ปตฺตสามิโก ภิกฺขุ อตฺตโน มญฺญมาโน ปริภุญฺชิ โส
ชานิตฺวา ตํ โจเทสิ อสฺสมโณสิ ตฺวนฺติ ตสฺส กุกฺกุจฺจํ
อโหสิ เป อนาปตฺติ ภิกฺขุ สกสญฺญิสฺสาติ
เตน โข ปน สมเยน อมฺพโจรกา อมฺพํ ปาเตตฺวา
ภณฺฑิกํ อาทาย อคมํสุ สามิกา เต โจรเก อนุพนฺธึสุ โจรกา
สามิเก ปสฺสิตฺวา ภณฺฑิกํ ปาเตตฺวา ปลายึสุ ภิกฺขู ตํ
ปํสุกูลสญฺญิโน ปฏิคฺคหาเปตฺวา ปริภุญฺชึสุ สามิกา เต ภิกฺขู
โจเทสุํ อสฺสมณาตฺถ ตุเมฺหติ เตสํ กุกฺกุจฺจํ อโหสิ ภควโต
เอตมตฺถํ อาโรเจสุํ กึจิตฺตา ตุเมฺห ภิกฺขเวติ ปํสุกูลสญฺญิโน
มยํ ภควาติ อนาปตฺติ ภิกฺขเว ปํสุกูลสญฺญิสฺสาติ เตน โข
ปน สมเยน ชมฺพุโจรกา เป ลพุชโจรกา เป ปนสโจรกา
เป ตาลปกฺกโจรกา เป อุจฺฉุโจรกา เป ติมฺพรูสกโจรกา
ติมฺพรูสเก อุจฺจินิตฺวา ภณฺฑิกํ อาทาย อคมํสุ สามิกา เต
โจรเก อนุพนฺธึสุ โจรกา สามิเก ปสฺสิตฺวา ภณฺฑิกํ ปาเตตฺวา
ปลายึสุ ภิกฺขู ตํ ปํสุกูลสญฺญิโน ปฏิคฺคหาเปตฺวา ปริภุญฺชึสุ
สามิกา เต ภิกฺขู โจเทสุํ อสฺสมณาตฺถ ตุเมฺหติ เตสํ
กุกฺกุจฺจํ อโหสิ เป อนาปตฺติ ภิกฺขเว ปํสุกูลสญฺญิสฺสาติ
เตน โข ปน สมเยน อมฺพโจรกา อมฺพํ ปาเตตฺวา


ภณฺฑิกํ อาทาย อคมํสุ สามิกา เต โจรเก อนุพนฺธึสุ
โจรกา สามิเก ปสฺสิตฺวา ภณฺฑิกํ ปาเตตฺวา ปลายึสุ ภิกฺขู ปุเร
สามิกา ปสฺสนฺตีติ เถยฺยจิตฺตา ปริภุญฺชึสุ สามิกา เต ภิกฺขู
โจเทสุํ อสฺสมณาตฺถ ตุเมฺหติ เตสํ กุกฺกุจฺจํ อโหสิ เป
อาปตฺตึ ตุเมฺห ภิกฺขเว อาปนฺนา ปาราชิกนฺติ เตน โข ปน
สมเยน ชมฺพุโจรกา เป ลพุชโจรกา เป ปนสโจรกา
เป ตาลปกฺกโจรกา เป อุจฺฉุโจรกา เป ติมฺพรูสกโจรกา
ติมฺพรูสเก อุจฺจินิตฺวา ภณฺฑิกํ อาทาย อคมํสุ สามิกา เต
โจรเก อนุพนฺธึสุ โจรกา สามิเก ปสฺสิตฺวา ภณฺฑิกํ ปาเตตฺวา
ปลายึสุ ภิกฺขู ปุเร สามิกา ปสฺสนฺตีติ เถยฺยจิตฺตา ปริภุญฺชึสุ
สามิกา เต ภิกฺขู โจเทสุํ อสฺสมณาตฺถ ตุเมฺหติ เตสํ กุกฺกุจฺจํ
อโหสิ เป อาปตฺตึ ตุเมฺห ภิกฺขเว อาปนฺนา ปาราชิกนฺติ
เตน โข ปน สมเยน อญฺญตโร ภิกฺขุ สงฺฆสฺส อมฺพํ
เถยฺยจิตฺโต อวหริ เป สงฺฆสฺส ชมฺพพ เป สงฺฆสฺส ลพุชํ
เป สงฺฆสฺส ปนสํ เป สงฺฆสฺส ตาลปกฺกํ เป สงฺฆสฺส
อุจฺฉุํ เป สงฺฆสฺส ติมฺพรูสกํ เถยฺยจิตฺโต อวหริ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ ปุปฺผารามํ คนฺตฺวา
โอจิตํ ปุปฺผํ ปญฺจมาสคฺฆนกํ เถยฺยจิตฺโต อวหริ ตสฺส กุกฺกุจฺจํ
อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ เตน


โข ปน สมเยน อญฺญตโร ภิกฺขุ ปุปฺผารามํ คนฺตฺวา ปุปฺผํ
โอจินิตฺวา ปญฺจมาสคฺฆนกํ เถยฺยจิตฺโต อวหริ ตสฺส กุกฺกุจฺจํ
อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ คามกํ คจฺฉนฺโต
อญฺญตรํ ภิกฺขุํ เอตทโวจ อาวุโส ตุยฺหํ อุปฏฺฐากกุลํ วุตฺโต
วชฺเชมีติ โส คนฺตฺวา เอกํ สาฏกํ อาหราเปตฺวา อตฺตนา
ปริภุญฺชิ โส ชานิตฺวา ตํ โจเทสิ อสฺสมโณสิ ตฺวนฺติ ตสฺส
กุกฺกุจฺจํ อโหสิ เป อนาปตฺติ ภิกฺขุ ปาราชิกสฺส น จ ภิกฺขเว
วุตฺโต วชฺเชมีติ วตฺตพฺโพ โย วเทยฺย อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ คามกํ คจฺฉติ
อญฺญตโร ภิกฺขุ ตํ ภิกฺขุํ เอตทโวจ อาวุโส มยฺหํ อุปฏฺฐากกุลํ
วุตฺโต วชฺเชหีติ โส คนฺตฺวา ยุคสาฏกํ อาหราเปตฺวา เอกํ
อตฺตนา ปริภุญฺชิ เอกํ ตสฺส ภิกฺขุโน อทาสิ โส ชานิตฺวา
ตํ โจเทสิ อสฺสมโณสิ ตฺวนฺติ ตสฺส กุกฺกุจฺจํ อโหสิ เป
อนาปตฺติ ภิกฺขุ ปาราชิกสฺส น จ ภิกฺขเว วุตฺโต วชฺเชหีติ
วตฺตพฺโพ โย วเทยฺย อาปตฺติ ทุกฺกฏสฺสาติ เตน โข ปน
สมเยน อญฺญตโร ภิกฺขุ คามกํ คจฺฉนฺโต อญฺญตรํ ภิกฺขุํ เอตทโวจ
อาวุโส ตุยฺหํ อุปฏฺฐากกุลํ วุตฺโต วชฺเชมีติ โสปิ เอวมาห
วุตฺโต วชฺเชหีติ โส คนฺตฺวา อาฬฺหกํ สปฺปึ ตุลํ คุฬํ โทณํ
ตณฺฑุลํ อาหราเปตฺวา อตฺตนา ปริภุญฺชิ โส ชานิตฺวา ตํ


โจเทสิ อสฺสมโณสิ ตฺวนฺติ ตสฺส กุกฺกุจฺจํ อโหสิ เป
อนาปตฺติ ภิกฺขุ ปาราชิกสฺส น จ ภิกฺขเว วุตฺโต วชฺเชมีติ
วตฺตพฺโพ น จ วุตฺโต วชฺเชหีติ วตฺตพฺโพ โย วเทยฺย
อาปตฺติ ทุกฺกฏสฺสาติ
เตน โข ปน สมเยน อญฺญตโร ปุริโส มหคฺฆํ มณึ
อาทาย อญฺญตเรน ภิกฺขุนา สทฺธึ อทฺธานมคฺคปฏิปนฺโน โหติ
อถโข โส ปุริโส สุงฺกฏฺฐานํ ปสฺสิตฺวา ตสฺส ภิกฺขุโน อชานนฺตสฺส
ถวิกาย มณึ ปกฺขิปิตฺวา สุงฺกฏฺฐานํ อติกฺกมิตฺวา อคฺคเหสิ
ตสฺส กุกฺกุจฺจํ อโหสิ เป กึจิตฺโต ตฺวํ ภิกฺขูติ นาหํ
ภควา ชานามีติ อนาปตฺติ ภิกฺขุ อชานนฺตสฺสาติ เตน
โข ปน สมเยน อญฺญตโร ปุริโส มหคฺฆํ มณึ อาทาย
อญฺญตเรน ภิกฺขุนา สทฺธึ อทฺธานมคฺคปฏิปนฺโน โหติ อถโข
โส ปุริโส สุงฺกฏฺฐานํ ปสฺสิตฺวา คิลานาลยํ กริตฺวา อตฺตโน
ภณฺฑิกํ ตสฺส ภิกฺขุโน อทาสิ อถโข โส ปุริโส สุงฺกฏฺฐานํ
อติกฺกมิตฺวา ตํ ภิกฺขุํ เอตทโวจ อาหร เม ภนฺเต ภณฺฑิกํ นาหํ
อกลฺลโกติ กิสฺส ปน ตฺวํ อาวุโส เอวรูปํ อกาสีติ อถโข
โส ปุริโส ตสฺส ภิกฺขุโน เอตมตฺถํ อาโรเจสิ ตสฺส กุกฺกุจฺจํ
อโหสิ เป กึจิตฺโต ตฺวํ ภิกฺขูติ นาหํ ภควา ชานามีติ
อนาปตฺติ ภิกฺขุ อชานนฺตสฺสาติ เตน โข ปน สมเยน อญฺญตโร
ภิกฺขุ สตฺเถน สทฺธึ อทฺธานมคฺคปฏิปนฺโน โหติ อญฺญตโร


ปุริโส ตํ ภิกฺขุํ อามิเสน อุปลาเปตฺวา สุงฺกฏฺฐานํ ปสฺสิตฺวา
มหคฺฆํ มณึ ตสฺส ภิกฺขุโน อทาสิ อิมํ ภนฺเต มณึ สุงฺกฏฺฐานํ
อติกฺกาเมหีติ อถโข โส ภิกฺขุ ตํ มณึ สุงฺกฏฺฐานํ อติกฺกาเมสิ
ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน
ปาราชิกนฺติ
เตน โข ปน สมเยน อญฺญตโร ภิกฺขุ ปาเส พทฺธํ สูกรํ
การุญฺเญน มุญฺจิ ตสฺส กุกฺกุจฺจํ อโหสิ เป กึจิตฺโต ตฺวํ
ภิกฺขูติ การุญฺญาธิปฺปาโย อหํ ภควาติ อนาปตฺติ ภิกฺขุ
การุญฺญาธิปฺปายสฺสาติ เตน โข ปน สมเยน อญฺญตโร ภิกฺขุ
ปาเส พทฺธํ สูกรํ ปุเร สามิกา ปสฺสนฺตีติ เถยฺยจิตฺโต มุญฺจิ
ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน
ปาราชิกนฺติ เตน โข ปน สมเยน อญฺญตโร ภิกฺขุ ปาเส
พทฺธํ มิคํ การุญฺเญน มุญฺจิ เป ปาเส พทฺธํ มิคํ ปุเร
สามิกา ปสฺสนฺตีติ เถยฺยจิตฺโต มุญฺจิ เป กุมิเน พทฺเธ มจฺเฉ
การุญฺเญน มุญฺจิ เป กุมิเน พทฺเธ มจฺเฉ ปุเร สามิกา
ปสฺสนฺตีติ เถยฺยจิตฺโต มุญฺจิ ตสฺส กุกฺกุจฺจํ อโหสิ เป
อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ ยาเน ภณฺฑํ
ปสฺสิตฺวา อิโต คณฺหนฺโต ปาราชิโก ภวิสฺสามีติ อกฺกมิตฺวา
ปวฏฺเฏตฺวา อคฺคเหสิ ตสฺส กุกฺกุจฺจํ อโหสิ เป อาปตฺตึ


ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ กุลเลน อุกฺขิตฺตํ
มํสเปสึ สามิกานํ ทสฺสามีติ อคฺคเหสิ สามิกา ตํ ภิกฺขุํ โจเทสุํ
อสฺสมโณสิ ตฺวนฺติ ตสฺส กุกฺกุจฺจํ อโหสิ เป อนาปตฺติ
ภิกฺขุ อเถยฺยจิตฺตสฺสาติ เตน โข ปน สมเยน อญฺญตโร
ภิกฺขุ กุลเลน อุกฺขิตฺตํ มํสเปสึ ปุเร สามิกา ปสฺสนฺตีติ เถยฺยจิตฺโต
อคฺคเหสิ สามิกา ตํ ภิกฺขุํ โจเทสุํ อสฺสมโณสิ ตฺวนฺติ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน มนุสฺสา อุลุมฺปํ พนฺธิตฺวา อจิรวติยา
นทิยา โอสาเรนฺติ พนฺธเน ฉินฺเน กฏฺฐานิ วิปฺปกิณฺณานิ
อคมํสุ ภิกฺขู ปํสุกูลสญฺญิโน อุตฺตาเรสุํ สามิกา เต ภิกฺขู
โจเทสุํ อสฺสมณาตฺถ ตุเมฺหติ เตสํ กุกฺกุจฺจํ อโหสิ เป
อนาปตฺติ ภิกฺขเว ปํสุกูลสญฺญิสฺสาติ เตน โข ปน สมเยน
มนุสฺสา อุลุมฺปํ พนฺธิตฺวา อจิรวติยา นทิยา โอสาเรนฺติ พนฺธเน
ฉินฺเน กฏฺฐานิ วิปฺปกิณฺณานิ อคมํสุ ภิกฺขู ปุเร สามิกา
ปสฺสนฺตีติ เถยฺยจิตฺตา อุตฺตาเรสุํ สามิกา เต ภิกฺขู โจเทสุํ
อสฺสมณาตฺถ ตุเมฺหติ เตสํ กุกฺกุจฺจํ อโหสิ เป อาปตฺตึ
ตุเมฺห ภิกฺขเว อาปนฺนา ปาราชิกนฺติ
เตน โข ปน สมเยน อญฺญตโร โคปาลโก รุกฺเข สาฏกํ
อาลคฺเคตฺวา อุจฺจารํ อคมาสิ อญฺญตโร ภิกฺขุ ปํสุกูลสญฺญี


อคฺคเหสิ อถโข โส โคปาลโก ตํ ภิกฺขุํ โจเทสิ อสฺสมโณสิ
ตฺวนฺติ ตสฺส กุกฺกุจฺจํ อโหสิ เป อนาปตฺติ ภิกฺขุ ปํสุกูลสญฺญิสฺสาติ
เตน โข ปน สมเยน อญฺญตรสฺส ภิกฺขุโน นทึ ตรนฺตสฺส
รชกานํ หตฺถโต มุตฺตํ สาฏกํ ปาเท ลคฺคํ โหติ โส ภิกฺขุ
สามิกานํ ทสฺสามีติ อคฺคเหสิ สามิกา ตํ ภิกฺขุํ โจเทสุํ อสฺสมโณสิ
ตฺวนฺติ ตสฺส กุกฺกุจฺจํ อโหสิ เป อนาปตฺติ ภิกฺขุ อเถยฺยจิตฺตสฺสาติ
เตน โข ปน สมเยน อญฺญตรสฺส ภิกฺขุโน นทึ
ตรนฺตสฺส รชกานํ หตฺถโต มุตฺตํ สาฏกํ ปาเท ลคฺคํ โหติ โส
ภิกฺขุ ปุเร สามิกา ปสฺสนฺตีติ เถยฺยจิตฺโต อคฺคเหสิ สามิกา ตํ
ภิกฺขุํ โจเทสุํ อสฺสมโณสิ ตฺวนฺติ ตสฺส กุกฺกุจฺจํ อโหสิ เป
อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ สปฺปิกุมฺภึ
ปสฺสิตฺวา โถกํ โถกํ ปริภุญฺชิ ตสฺส กุกฺกุจฺจํ อโหสิ เป
อนาปตฺติ ภิกฺขุ ปาราชิกสฺส อาปตฺติ ทุกฺกฏสฺสาติ
เตน โข ปน สมเยน สมฺพหุลา ภิกฺขู สํวิทหิตฺวา อคมํสุ
ภณฺฑํ อวหริสฺสามาติ เอโก ภณฺฑํ อวหริ เต เอวมาหํสุ
น มยํ ปาราชิกา โย อวหโฏ โส ปาราชิโกติ ภควโต
เอตมตฺถํ อาโรเจสุํ อาปตฺตึ ตุเมฺห ภิกฺขเว อาปนฺนา ปาราชิกนฺติ
เตน โข ปน สมเยน สมฺพหุลา ภิกฺขู สํวิทหิตฺวา ภณฺฑํ อวหริตฺวา


ภาเชสุํ เตหิ ภาชิยมาเน เอกเมกสฺส ปฏิวิโส น ปญฺจมาสโก
ปูริ เต เอวมาหํสุ น มยํ ปาราชิกาติ ภควโต เอตมตฺถํ
อาโรเจสุํ อาปตฺตึ ตุเมฺห ภิกฺขเว อาปนฺนา ปาราชิกนฺติ
เตน โข ปน สมเยน อญฺญตโร ภิกฺขุ สาวตฺถิยํ ทุพฺภิกฺเข
อาปณิกสฺส ตณฺฑุลมุฏฺฐึ เถยฺยจิตฺโต อวหริ ตสฺส กุกฺกุจฺจํ อโหสิ
เป อาปตฺตึ ตฺวํ ภิกฺขุ อาปนฺโน ปาราชิกนฺติ เตน โข ปน
สมเยน อญฺญตโร ภิกฺขุ สาวตฺถิยํ ทุพฺภิกฺเข อาปณิกสฺส มุคฺคมุฏฺฐึ
เป มาสมุฏฺฐึ เป ติลมุฏฺฐึ เถยฺยจิตฺโต อวหริ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน สาวตฺถิยํ อนฺธวเน โจรกา คาวึ
หนฺตฺวา มํสํ ขาทิตฺวา เสสกํ ปฏิสาเมตฺวา อคมํสุ ภิกฺขู
ปํสุกูลสญฺญิโน ปฏิคฺคหาเปตฺวา ปริภุญฺชึสุ โจรกา เต ภิกฺขู
โจเทสุํ อสฺสมณาตฺถ ตุเมฺหติ เตสํ กุกฺกุจฺจํ อโหสิ เป
อนาปตฺติ ภิกฺขเว ปํสุกูลสญฺญิสฺสาติ เตน โข ปน สมเยน
สาวตฺถิยํ อนฺธวเน โจรกา สูกรํ หนฺตฺวา มํสํ ขาทิตฺวา เสสกํ
ปฏิสาเมตฺวา อคมํสุ ภิกฺขู ปํสุกูลสญฺญิโน ปฏิคฺคหาเปตฺวา
ปริภุญฺชึสุ โจรกา เต ภิกฺขู โจเทสุํ อสฺสมณาตฺถ ตุเมฺหติ
เตสํ กุกฺกุจฺจํ อโหสิ เป อนาปตฺติ ภิกฺขเว ปํสุกูลสญฺญิสฺสาติ
เตน โข ปน สมเยน อญฺญตโร ภิกฺขุ ติณกฺเขตฺตํ คนฺตฺวา
ลุตํ ติณํ ปญฺจมาสคฺฆนกํ เถยฺยจิตฺโต อวหริ ตสฺส กุกฺกุจฺจํ


อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ ติณกฺเขตฺตํ คนฺตฺวา
ติณํ ลายิตฺวา ปญฺจมาสคฺฆนกํ เถยฺยจิตฺโต อวหริ ตสฺส กุกฺกุจฺจํ
อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อาคนฺตุกา ภิกฺขู สงฺฆสฺส อมฺพํ
ภาชาเปตฺวา ปริภุญฺชึสุ อาวาสิกา ภิกฺขู เต ภิกฺขู โจเทสุํ
อสฺสมณาตฺถ ตุเมฺหติ เตสํ กุกฺกุจฺจํ อโหสิ ภควโต เอตมตฺถํ
อาโรเจสุํ กึจิตฺตา ตุเมฺห ภิกฺขเวติ ปริโภคตฺถาย มยํ
ภควาติ อนาปตฺติ ภิกฺขเว ปริโภคตฺถายาติ เตน โข ปน
สมเยน อาคนฺตุกา ภิกฺขู สงฺฆสฺส ชมฺพพ เป สงฺฆสฺส ลพุชํ เป
สงฺฆสฺส ปนสํ เป สงฺฆสฺส ตาลปกฺกํ เป สงฺฆสฺส
อุจฺฉุํ เป สงฺฆสฺส ติมฺพรูสกํ ภาชาเปตฺวา ปริภุญฺชึสุ
อาวาสิกา ภิกฺขู เต ภิกฺขู โจเทสุํ อสฺสมณาตฺถ ตุเมฺหติ
เตสํ กุกฺกุจฺจํ อโหสิ เป อนาปตฺติ ภิกฺขเว ปริโภคตฺถายาติ
เตน โข ปน สมเยน อมฺพปาลกา ภิกฺขูนํ อมฺพผลํ
เทนฺติ ภิกฺขู โคเปตุํ อิเม อิสฺสรา นยิเม ทาตุนฺติ กุกฺกุจฺจายนฺตา
น ปฏิคฺคณฺหนฺติ ภควโต เอตมตฺถํ อาโรเจสุํ อนาปตฺติ ภิกฺขเว
โคปกสฺส ทาเนติ เตน โข ปน สมเยน ชมฺพุปาลกา เป
ลพุชปาลกา เป ปนสปาลกา เป ตาลปกฺกปาลกา เป
อุจฺฉุปาลกา เป ติมฺพรูสกปาลกา ภิกฺขูนํ ติมฺพรูสเก เทนฺติ


ภิกฺขู โคเปตุํ อิเม อิสฺสรา นยิเม ทาตุนฺติ กุกฺกุจฺจายนฺตา น
ปฏิคฺคณฺหนฺติ ภควโต เอตมตฺถํ อาโรเจสุํ อนาปตฺติ ภิกฺขเว
โคปกสฺส ทาเนติ
เตน โข ปน สมเยน อญฺญตโร ภิกฺขุ สงฺฆสฺส ทารุํ
ตาวกาลิกํ หริตฺวา อตฺตโน วิหารสฺส กุฑฺฑํ อุปตฺถมฺเภสิ ภิกฺขู
ตํ ภิกฺขุํ โจเทสุํ อสฺสมโณสิ ตฺวนฺติ ตสฺส กุกฺกุจฺจํ อโหสิ
ภควโต เอตมตฺถํ อาโรเจสิ กึจิตฺโต ตฺวํ ภิกฺขูติ ตาวกาลิโก
อหํ ภควาติ อนาปตฺติ ภิกฺขุ ตาวกาลิเกติ
เตน โข ปน สมเยน อญฺญตโร ภิกฺขุ สงฺฆสฺส อุทกํ
เถยฺยจิตฺโต อวหริ เป สงฺฆสฺส มตฺติกํ เถยฺยจิตฺโต อวหริ เป
สงฺฆสฺส มุญฺชกติณํ เถยฺยจิตฺโต อวหริ ตสฺส กุกฺกุจฺจํ อโหสิ
เป อาปตฺตึ ตฺวํ ภิกฺขุ อาปนฺโน ปาราชิกนฺติ เตน โข ปน
สมเยน อญฺญตโร ภิกฺขุ สงฺฆสฺส มุญฺชกติณํ เถยฺยจิตฺโต ฌาเปสิ
ตสฺส กุกฺกุจฺจํ อโหสิ เป อนาปตฺติ ภิกฺขุ ปาราชิกสฺส อาปตฺติ
ทุกฺกฏสฺสาติ
เตน โข ปน สมเยน อญฺญตโร ภิกฺขุ สงฺฆสฺส มญฺจํ
เถยฺยจิตฺโต อวหริ ตสฺส กุกฺกุจฺจํ อโหสิ เป อาปตฺตึ ตฺวํ
ภิกฺขุ อาปนฺโน ปาราชิกนฺติ เตน โข ปน สมเยน อญฺญตโร
ภิกฺขุ สงฺฆสฺส ปีฐํ เป สงฺฆสฺส ภิสึ เป สงฺฆสฺส พิมฺโพหนํ



เป สงฺฆสฺส กวาฏํ เป สงฺฆสฺส อาโลกสนฺธึ เป สงฺฆสฺส
โคปานสึ เถยฺยจิตฺโต อวหริ ตสฺส กุกฺกุจฺจํ อโหสิ เป
อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน ภิกฺขู อญฺญตรสฺส อุปาสกสฺส
วิหารปริโภคํ เสนาสนํ อญฺญตฺร ปริภุญฺชนฺติ อถโข โส
อุปาสโก อุชฺฌายติ ขียติ วิปาเจติ กถํ หิ นาม ภทฺทนฺตา
อญฺญตฺร ปริโภคํ อญฺญตฺร ปริภุญฺชิสฺสนฺตีติ ภควโต เอตมตฺถํ
อาโรเจสุํ น ภิกฺขเว อญฺญตฺร ปริโภโค อญฺญตฺร ปริภุญฺชิตพฺโพ
โย ปริภุญฺเชยฺย อาปตฺติ ทุกฺกฏสฺสาติ เตน โข ปน สมเยน
ภิกฺขู อุโปสถคฺคํปิ สนฺนิสชฺชมฺปิ หริตุํ กุกฺกุจฺจายนฺตา ฉมายํ
นิสีทนฺติ คตฺตานิปิ จีวรานิปิ ปํสุกิตานิ โหนฺติ ภควโต
เอตมตฺถํ อาโรเจสุํ อนุชานามิ ภิกฺขเว ตาวกาลิกํ หริตุนฺติ
เตน โข ปน สมเยน จมฺปายํ ถุลฺลนนฺทาย ภิกฺขุนิยา
อนฺเตวาสี ภิกฺขุนี ถุลฺลนนฺทาย ภิกฺขุนิยา อุปฏฺฐากกุลํ คนฺตฺวา
อยฺยา อิจฺฉติ เตกฏุลฺลยาคุํ ปาตุนฺติ ปจาเปตฺวา หริตฺวา อตฺตนา
ปริภุญฺชิ สา ชานิตฺวา ตํ โจเทสิ อสฺสมณีสิ ตฺวนฺติ ตสฺสา
กุกฺกุจฺจํ อโหสิ อถโข สา ภิกฺขุนี ภิกฺขุนีนํ เอตมตฺถํ อาโรเจสิ
ภิกฺขุนิโย ภิกฺขูนํ เอตมตฺถํ อาโรเจสุํ ภิกฺขู ภควโต เอตมตฺถํ
อาโรเจสุํ อนาปตฺติ ภิกฺขเว ปาราชิกสฺส อาปตฺติ



สมฺปชานมุสาวาเท ปาจิตฺติยสฺสาติ เตน โข ปน สมเยน ราชคเห
ถุลฺลนนฺทาย ภิกฺขุนิยา อนฺเตวาสี ภิกฺขุนี ถุลฺลนนฺทาย ภิกฺขุนิยา
อุปฏฺฐากกุลํ คนฺตฺวา อยฺยา อิจฺฉติ มธุโคฬกํ ขาทิตุนฺติ ปจาเปตฺวา
หริตฺวา อตฺตนา ปริภุญฺชิ สา ชานิตฺวา ตํ โจเทสิ อสฺสมณีสิ
ตฺวนฺติ ตสฺสา กุกฺกุจฺจํ อโหสิ เป อนาปตฺติ ภิกฺขเว
ปาราชิกสฺส อาปตฺติ สมฺปชานมุสาวาเท ปาจิตฺติยสฺสาติ
เตน โข ปน สมเยน เวสาลิยํ อายสฺมโต อชฺชุกสฺส
อุปฏฺฐากสฺส คหปติโน เทฺว ทารกา โหนฺติ ปุตฺโต จ ภาคิเนยฺโย
จ อถโข โส คหปติ อายสฺมนฺตํ อชฺชุกํ เอตทโวจ อิมํ ภนฺเต
โอกาสํ โย อิเมสํ ทฺวินฺนํ ทารกานํ สทฺโธ โหติ ปสนฺโน ตสฺส
อาจิกฺเขยฺยาสีติ โส กาลมกาสิ เตน โข ปน สมเยน ตสฺส
คหปติโน ภาคิเนยฺโย สทฺโธ โหติ ปสนฺโน อถโข อายสฺมา
อชฺชุโก ตํ โอกาสํ ตสฺส ทารกสฺส อาจิกฺขิ โส เตน สาปเตยฺเยน
กุฏุมฺพญฺจ สณฺฐเปสิ ทานญฺจ ปฏฺฐเปสิ อถโข ตสฺส คหปติโน
ปุตฺโต อายสฺมนฺตํ อานนฺทํ เอตทโวจ โก นุ โข ภนฺเต อานนฺท
ปิตุโน ทายชฺโช ปุตฺโต วา ภาคิเนยฺโย วาติ ปุตฺโต โข
อาวุโส ปิตุโน ทายชฺโชติ อยํ ภนฺเต อยฺโย อชฺชุโก อมฺหากํ





สาปเตยฺยํ อมฺหากํ เมถุนกสฺส อาจิกฺขีติ อสฺสมโณ อาวุโส
อายสฺมา อชฺชุโกติ อถโข อายสฺมา อชฺชุโก อายสฺมนฺตํ อานนฺทํ
เอตทโวจ เทหิ เม อาวุโส อานนฺท วินิจฺฉยนฺติ เตน โข ปน
สมเยน อายสฺมา อุปาลิ อายสฺมโต อชฺชุกสฺส ปกฺโข โหติ
อถโข อายสฺมา อุปาลิ อายสฺมนฺตํ อานนฺทํ เอตทโวจ โย นุ โข
อาวุโส อานนฺท สามิเกน อิมํ โอกาสํ อิตฺถนฺนามสฺส อาจิกฺขาหีติ
วุตฺโต ตสฺส อาจิกฺขติ กึ โส อาปชฺชตีติ น โส ภนฺเต กิญฺจิ
อาปชฺชติ อนฺตมโส ทุกฺกฏมตฺตมฺปีติ อยํ อาวุโส อายสฺมา
อชฺชุโก สามิเกน อิมํ โอกาสํ อิตฺถนฺนามสฺส อาจิกฺขาหีติ วุตฺโต
ตสฺส อาจิกฺขิ อนาปตฺติ อาวุโส อายสฺมโต อชฺชุกสฺสาติ
เตน โข ปน สมเยน พาราณสิยํ อายสฺมโต ปิลินฺทวจฺฉสฺส
อุปฏฺฐากกุลํ โจเรหิ อุปทฺทุตํ โหติ เทฺว จ ทารกา นีตา โหนฺติ
อถโข อายสฺมา ปิลินฺทวจฺโฉ เต ทารเก อิทฺธิยา อาเนตฺวา ปาสาเท
ฐเปสิ มนุสฺสา เต ทารเก ปสฺสิตฺวา อยฺยสฺสายํ ปิลินฺทวจฺฉสฺส
อิทฺธานุภาโวติ อายสฺมนฺเต ปิลินฺทวจฺเฉ อภิปฺปสีทึสุ ภิกฺขู
อุชฺฌายนฺติ ขียนฺติ วิปาเจนฺติ กถํ หิ นาม อายสฺมา ปิลินฺทวจฺโฉ
โจเรหิ นีเต ทารเก อาเนสฺสตีติ ภควโต เอตมตฺถํ อาโรเจสุํ
อนาปตฺติ ภิกฺขเว อิทฺธิมนฺตสฺส อิทฺธิวิสเยติ




เตน โข ปน สมเยน เทฺว ภิกฺขู สหายกา โหนฺติ ปณฺฑโก
จ กปิโล จ เอโก คามเก วิหรติ เอโก โกสมฺพิยํ อถโข
ตสฺส ภิกฺขุโน คามกา โกสมฺพึ คจฺฉนฺตสฺส อนฺตรามคฺเค นทึ
ตรนฺตสฺส สูกริกานํ หตฺถโต มุตฺตา เมทวฏฺฏิ ปาเท ลคฺคา โหติ
โส ภิกฺขุ สามิกานํ ทสฺสามีติ อคฺคเหสิ สามิกา ตํ ภิกฺขุํ
โจเทสุํ อสฺสมโณสิ ตฺวนฺติ ตํ อุตฺติณฺณํ อญฺญตรา โคปาลิกา
ปสฺสิตฺวา เอตทโวจ เอหิ ภนฺเต เมถุนํ ธมฺมํ ปฏิเสวาติ โส
ปกติยาปาหํ อสฺสมโณติ ตสฺสา เมถุนํ ธมฺมํ ปฏิเสวิตฺวา โกสมฺพึ
คนฺตฺวา ภิกฺขูนํ เอตมตฺถํ อาโรเจสิ ภิกฺขู ภควโต เอตมตฺถํ
อาโรเจสุํ อนาปตฺติ ภิกฺขเว อทินฺนาทาเน ปาราชิกสฺส อาปตฺติ
เมถุนํ ธมฺมํ สมาโยเค ปาราชิกสฺสาติ
เตน โข ปน สมเยน สาคลายํ อายสฺมโต ทฬฺหิกสฺส
สทฺธิวิหาริโก ภิกฺขุ อนภิรติยา ปีฬิโต อาปณิกสฺส เวฐนํ อวหริตฺวา
อายสฺมนฺตํ ทฬฺหิกํ เอตทโวจ อสฺสมโณ อหํ ภนฺเต วิพฺภมิสฺสามีติ
กึ ตยา อาวุโส กตนฺติ อาปณิกสฺส เวฐนํ คณฺหามิ ภนฺเตติ
อาหราเปตฺวา อคฺฆาเปสิ ตํ อคฺฆาเปนฺตํ น ปญฺจมาสกํ






อคฺฆติ อนาปตฺติ อาวุโส ปาราชิกสฺสาติ ธมฺมึ กถํ อกาสิ
โส ภิกฺขุ อภิรมีติ
ทุติยปาราชิกํ นิฏฺฐิตํ



ตติยปาราชิกกณฺฑํ
เตน สมเยน พุทฺโธ ภควา เวสาลิยํ วิหรติ มหาวเน
กูฏาคารสาลายํ เตน โข ปน สมเยน ภควา ภิกฺขูนํ อเนกปริยาเยน
อสุภกถํ กเถติ อสุภาย วณฺณํ ภาสติ อสุภภาวนาย วณฺณํ ภาสติ
อาทิสฺส อาทิสฺส อสุภสมาปตฺติยา วณฺณํ ภาสติ อถโข ภควา
ภิกฺขู อามนฺเตสิ อิจฺฉามหํ ภิกฺขเว อทฺธมาสํ ปฏิสลฺลียิตุํ นมฺหิ
เกนจิ อุปสงฺกมิตพฺโพ อญฺญตฺร เอเกน ปิณฺฑปาตนีหารเกนาติ
เอวํ ภนฺเตติ โข เต ภิกฺขู ภควโต ปฏิสฺสุณิตฺวา นาสฺสุธ โกจิ
ภควนฺตํ อุปสงฺกมติ อญฺญตฺร เอเกน ปิณฺฑปาตนีหารเกน ภิกฺขู
ภควา โข อเนกปริยาเยน อสุภกถํ กเถติ อสุภาย วณฺณํ ภาสติ
อสุภภาวนาย วณฺณํ ภาสติ อาทิสฺส อาทิสฺส อสุภสมาปตฺติยา
วณฺณํ ภาสตีติ เต อเนกาการโวการํ อสุภภาวนานุโยคมนุยุตฺตา
วิหรนฺติ เต สเกน กาเยน อฏฺฏิยนฺติ หรายนฺติ ชิคุจฺฉนฺติ เสยฺยถาปิ
นาม อิตฺถี วา ปุริโส วา ทหโร ยุวา มณฺฑนกชาติโก สีสํ
นหาโต อหิกุณเปน วา กุกฺกุรกุณเปน วา มนุสฺสกุณเปน วา
กณฺเฐ อาลคฺเคน อฏฺฏิเยยฺย หราเยยฺย ชิคุจฺเฉยฺย เอวเมว เต
ภิกฺขู สเกน กาเยน อฏฺฏิยนฺตา หรายนฺตา ชิคุจฺฉนฺตา อตฺตนาปิ
อตฺตานํ ชีวิตา โวโรเปนฺติ อญฺญมญฺญํปิ ชีวิตา โวโรเปนฺติ



มิคลณฺฑิกํปิ สมณกุตฺตกํ อุปสงฺกมิตฺวา เอวํ วเทนฺติ สาธุ โน
อาวุโส ชีวิตา โวโรเปหิ อิทํ เต ปตฺตจีวรํ ภวิสฺสตีติ อถโข
มิคลณฺฑิโก สมณกุตฺตโก ปตฺตจีวเรหิ ภโฏ สมฺพหุเล ภิกฺขู
ชีวิตา โวโรเปตฺวา โลหิตกํ อสึ อาทาย เยน วคฺคุมุทา นที
เตนุปสงฺกมิ อถโข มิคลณฺฑิกสฺส สมณกุตฺตกสฺส โลหีตกํ
ตํ อสึ โธวนฺตสฺส อหุเทว กุกฺกุจฺจํ อหุ วิปฺปฏิสาโร อลาภา
วต เม น วต เม ลาภา ทุลฺลทฺธํ วต เม น วต เม สุลทฺธํ
พหุํ วต มยา อปุญฺญํ ปสุตํ โยหํ ภิกฺขู สีลวนฺเต กลฺยาณธมฺเม
ชีวิตา โวโรเปสินฺติ อถโข อญฺญตรา มารกายิกา เทวตา
อภิชฺชมาเน อุทเก อาคนฺตฺวา มิคลณฺฑิกํ สมณกุตฺตกํ เอตทโวจ
สาธุ สาธุ สปฺปุริส ลาภา เต สปฺปุริส สุลทฺธํ เต สปฺปุริส
พหุํ ตยา สปฺปุริส ปุญฺญํ ปสุตํ ยํ ตฺวํ อติณฺเณ ตาเรสีติ
อถโข มิคลณฺฑิโก สมณกุตฺตโก ลาภา กิร เม สุลทฺธํ กิร เม
พหุํ กิร มยา ปุญฺญํ ปสุตํ อติณฺเณ กิราหํ ตาเรมีติ ติณฺหํ
อสึ อาทาย วิหาเรน วิหารํ ปริเวเณน ปริเวณํ อุปสงฺกมิตฺวา
เอวํ วเทติ โก อติณฺโณ กํ ตาเรมีติ ตตฺถ เย เต ภิกฺขู
อวีตราคา เตสํ ตสฺมึ สมเย โหติเยว ภยํ โหติ ฉมฺภิตตฺตํ
โหติ โลมหํโส เย ปน เต ภิกฺขู วีตราคา เตสํ ตสฺมึ สมเย น




โหติ ภยํ น โหติ ฉมฺภิตตฺตํ น โหติ โลมหํโส อถโข
มิคลณฺฑิโก สมณกุตฺตโก เอกํปิ ภิกฺขุํ เอกาเหเนว ชีวิตา โวโรเปสิ
เทฺวปิ ภิกฺขู เอกาเหน ชีวิตา โวโรเปสิ ตโยปิ ภิกฺขู เอกาเหน
ชีวิตา โวโรเปสิ จตฺตาโรปิ ภิกฺขู เอกาเหน ชีวิตา โวโรเปสิ
ปญฺจปิ ภิกฺขู เอกาเหน ชีวิตา โวโรเปสิ เป ทสปิ ภิกฺขู
เอกาเหน ชีวิตา โวโรเปสิ วีสํปิ ภิกฺขู เอกาเหน ชีวิตา โวโรเปสิ
ตึสํปิ ภิกฺขู เอกาเหน ชีวิตา โวโรเปสิ จตฺตาฬีสํปิ ภิกฺขู เอกาเหน
ชีวิตา โวโรเปสิ ปญฺญาสํปิ ภิกฺขู เอกาเหน ชีวิตา โวโรเปสิ
สฏฺฐึปิ ภิกฺขู เอกาเหน ชีวิตา โวโรเปสิ
อถโข ภควา ตสฺส อทฺธมาสสฺส อจฺจเยน ปฏิสลฺลานา
วุฏฺฐิโต อายสฺมนฺตํ อานนฺทํ อามนฺเตสิ กินฺนุ โข อานนฺท ตนุภูโต
วิย ภิกฺขุสงฺโฆติ ตถา หิ ปน ภนฺเต ภควา ภิกฺขูนํ อเนกปริยาเยน
อสุภกถํ กเถติ อสุภาย วณฺณํ ภาสติ อสุภภาวนาย วณฺณํ
ภาสติ อาทิสฺส อาทิสฺส อสุภสมาปตฺติยา วณฺณํ ภาสติ เต จ
ภนฺเต ภิกฺขู ภควา โข อเนกปริยาเยน อสุภกถํ กเถติ อสุภาย
วณฺณํ ภาสติ อสุภภาวนาย วณฺณํ ภาสติ อาทิสฺส อาทิสฺส
อสุภสมาปตฺติยา วณฺณํ ภาสตีติ อเนกาการโวการํ
อสุภภาวนานุโยคมนุยุตฺตา วิหรนฺติ เต สเกน กาเยน อฏฺฏิยนฺติ หรายนฺติ
ชิคุจฺฉนฺติ เสยฺยถาปิ นาม อิตฺถี วา ปุริโส วา ทหโร ยุวา



มณฺฑนกชาติโก สีสํ นหาโต อหิกุณเปน วา กุกฺกุรกุณเปน วา
มนุสฺสกุณเปน วา กณฺเฐ อาลคฺเคน อฏฺฏิเยยฺย หราเยยฺย ชิคุจฺเฉยฺย
เอวเมว เต ภิกฺขู สเกน กาเยน อฏฺฏิยนฺตา หรายนฺตา ชิคุจฺฉนฺตา
อตฺตนาปิ อตฺตานํ ชีวิตา โวโรเปนฺติ อญฺญมญฺญํปิ ชีวิตา โวโรเปนฺติ
มิคลณฺฑิกํปิ สมณกุตฺตกํ อุปสงฺกมิตฺวา เอวํ วเทนฺติ สาธุ โน
อาวุโส ชีวิตา โวโรเปหิ อิทํ เต ปตฺตจีวรํ ภวิสฺสตีติ อถโข
ภนฺเต มิคลณฺฑิโก สมณกุตฺตโก ปตฺตจีวเรหิ ภโฏ เอกํปิ ภิกฺขุํ
เอกาเหน ชีวิตา โวโรเปสิ เป สฏฺฐึปิ ภิกฺขู เอกาเหน ชีวิตา
โวโรเปสิ สาธุ ภนฺเต ภควา อญฺญํ ปริยายํ อาจิกฺขตุ ยถายํ
ภิกฺขุสงฺโฆ อญฺญาย สณฺฐเหยฺยาติ เตนหานนฺท ยาวติกา ภิกฺขู
เวสาลึ อุปนิสฺสาย วิหรนฺติ เต สพฺเพ อุปฏฺฐานสาลายํ
สนฺนิปาเตหีติ เอวํ ภนฺเตติ โข อายสฺมา อานนฺโท ภควโต ปฏิสฺสุณิตฺวา
ยาวติกา ภิกฺขู เวสาลึ อุปนิสฺสาย วิหรนฺติ เต สพฺเพ
อุปฏฺฐานสาลายํ สนฺนิปาเตตฺวา เยน ภควา เตนุปสงฺกมิ อุปสงฺกมิตฺวา
ภควนฺตํ เอตทโวจ สนฺนิปติโต ภนฺเต ภิกฺขุสงฺโฆ ยสฺสิทานิ ภนฺเต
ภควา กาลํ มญฺญตีติ
อถโข ภควา เยน อุปฏฺฐานสาลา เตนุปสงฺกมิ
อุปสงฺกมิตฺวา ปญฺญตฺเต อาสเน นิสีทิ นิสชฺช โข ภควา
ภิกฺขู อามนฺเตสิ อยํปิ โข ภิกฺขเว อานาปานสฺสติสมาธิ ภาวิโต
พหุลีกโต สนฺโต เจว ปณีโต จ อเสจนโก จ สุโข จ วิหาโร


อุปฺปนฺนุปฺปนฺเน จ ปาปเก อกุสเล ธมฺเม ฐานโส อนฺตรธาเปติ
วูปสเมติ เสยฺยถาปิ ภิกฺขเว คิมฺหานํ ปจฺฉิเม มาเส อูหตํ รโชชลฺลํ
ตเมนํ มหาอกาลเมโฆ ฐานโส อนฺตรธาเปติ วูปสเมติ เอวเมว
โข ภิกฺขเว อานาปานสฺสติสมาธิ ภาวิโต พหุลีกโต สนฺโต เจว
ปณีโต จ อเสจนโก จ สุโข จ วิหาโร อุปฺปนฺนุปฺปนฺเน จ
ปาปเก อกุสเล ธมฺเม ฐานโส อนฺตรธาเปติ วูปสเมติ กถํ
ภาวิโต จ ภิกฺขเว อานาปานสฺสติสมาธิ กถํ พหุลีกโต สนฺโต
เจว ปณีโต จ อเสจนโก จ สุโข จ วิหาโร อุปฺปนฺนุปฺปนฺเน
จ ปาปเก อกุสเล ธมฺเม ฐานโส อนฺตรธาเปติ วูปสเมติ อิธ
ภิกฺขเว ภิกฺขุ อรญฺญคโต วา รุกฺขมูลคโต วา สุญฺญาคารคโต
วา นิสีทติ ปลฺลงฺกํ อาภุชิตฺวา อุชุํ กายํ ปณิธาย ปริมุขํ สตึ
อุปฏฺฐเปตฺวา โส สโต ว อสฺสสติ สโต ปสฺสสติ ทีฆํ วา
อสฺสสนฺโต ทีฆํ อสฺสสามีติ ปชานาติ ทีฆํ วา ปสฺสสนฺโต ทีฆํ
ปสฺสสามีติ ปชานาติ รสฺสํ วา อสฺสสนฺโต รสฺสํ อสฺสสามีติ
ปชานาติ รสฺสํ วา ปสฺสสนฺโต รสฺสํ ปสฺสสามีติ ปชานาติ
สพฺพกายปฏิสํเวที อสฺสสิสฺสามีติ สิกฺขติ สพฺพกายปฏิสํเวที
ปสฺสสิสฺสามีติ สิกฺขติ ปสฺสมฺภยํ กายสงฺขารํ อสฺสสิสฺสามีติ สิกฺขติ
ปสฺสมฺภยํ กายสงฺขารํ ปสฺสสิสฺสามีติ สิกฺขติ ปีติปฏิสํเวที
อสฺสสิสฺสามีติ สิกฺขติ ปีติปฏิสํเวที ปสฺสสิสฺสามีติ สิกฺขติ สุขปฏิสํเวที
อสฺสสิสฺสามีติ สิกฺขติ สุขปฏิสํเวที ปสฺสสิสฺสามีติ สิกฺขติ


สงฺขารปฏิสํเวที อสฺสสิสฺสามีติ สิกฺขติ จิตฺตสงฺขารปฏิสํเวที
ปสฺสสิสฺสามีติ สิกฺขติ ปสฺสมฺภยํ จิตฺตสงฺขารํ อสฺสสิสฺสามีติ สิกฺขติ
ปสฺสมฺภยํ จิตฺตสงฺขารํ ปสฺสสิสฺสามีติ สิกฺขติ จิตฺตปฏิสํเวที
อสฺสสิสฺสามีติ สิกฺขติ จิตฺตปฏิสํเวที ปสฺสสิสฺสามีติ สิกฺขติ
อภิปฺปโมทยํ จิตฺตํ อสฺสสิสฺสามีติ สิกฺขติ อภิปฺปโมทยํ จิตฺตํ
ปสฺสสิสฺสามีติ สิกฺขติ สมาทหํ จิตฺตํ อสฺสสิสฺสามีติ สิกฺขติ
สมาทหํ จิตฺตํ ปสฺสสิสฺสามีติ สิกฺขติ วิโมจยํ จิตฺตํ อสฺสสิสฺสามีติ
สิกฺขติ วิโมจยํ จิตฺตํ ปสฺสสิสฺสามีติ สิกฺขติ อนิจฺจานุปสฺสี
อสฺสสิสฺสามีติ สิกฺขติ อนิจฺจานุปสฺสี ปสฺสสิสฺสามีติ สิกฺขติ
วิราคานุปสฺสี อสฺสสิสฺสามีติ สิกฺขติ วิราคานุปสฺสี ปสฺสสิสฺสามีติ
สิกฺขติ นิโรธานุปสฺสี อสฺสสิสฺสามีติ สิกฺขติ นิโรธานุปสฺสี
ปสฺสสิสฺสามีติ สิกฺขติ ปฏินิสฺสคฺคานุปสฺสี อสฺสสิสฺสามีติ สิกฺขติ
ปฏินิสฺสคฺคานุปสฺสี ปสฺสสิสฺสามีติ สิกฺขติ เอวํ ภาวิโต โข
ภิกฺขเว อานาปานสฺสติสมาธิ เอวํ พหุลีกโต สนฺโต เจว ปณีโต
จ อเสจนโก จ สุโข จ วิหาโร อุปฺปนฺนุปฺปนฺเน จ ปาปเก
อกุสเล ธมฺเม ฐานโส อนฺตรธาเปติ วูปสเมตีติ
อถโข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ
สนฺนิปาตาเปตฺวา ภิกฺขู ปฏิปุจฺฉิ สจฺจํ กิร ภิกฺขเว ภิกฺขู อตฺตนาปิ
อตฺตานํ ชีวิตา โวโรเปนฺติ อญฺญมญฺญํปิ ชีวิตา โวโรเปนฺติ
มิคลณฺฑิกํปิ สมณกุตฺตกํ อุปสงฺกมิตฺวา เอวํ วเทนฺติ สาธุ โน


อาวุโส ชีวิตา โวโรเปหิ อิทํ เต ปตฺตจีวรํ ภวิสฺสตีติ สจฺจํ
ภควาติ วิครหิ พุทฺโธ ภควา อนนุจฺฉวิกํ ภิกฺขเว เตสํ ภิกฺขูนํ
อนนุโลมิกํ อปฺปฏิรูปํ อสฺสามณกํ อกปฺปิยํ อกรณียํ กถํ หิ
นาม เต ภิกฺขเว ภิกฺขู อตฺตนาปิ อตฺตานํ ชีวิตา โวโรเปสฺสนฺติ
อญฺญมญฺญํปิ ชีวิตา โวโรเปสฺสนฺติ มิคลณฺฑิกํปิ สมณกุตฺตกํ
อุปสงฺกมิตฺวา เอวํ วกฺขนฺติ สาธุ โน อาวุโส ชีวิตา โวโรเปหิ
อิทํ เต ปตฺตจีวรํ ภวิสฺสตีติ เนตํ ภิกฺขเว อปฺปสนฺนานํ วา
ปสาทาย เป เอวญฺจ ปน ภิกฺขเว อิมํ สิกฺขาปทํ อุทฺทิเสยฺยาถ
โย ปน ภิกฺขุ สญฺจิจฺจ มนุสฺสวิคฺคหํ ชีวิตา โวโรเปยฺย สตฺถหารกํ
วาสฺส ปริเยเสยฺย อยมฺปิ ปาราชิโก โหติ อสํวาโสติ เอวญฺจิทํ
ภควตา ภิกฺขูนํ สิกฺขาปทํ ปญฺญตฺตํ โหติ
เตน โข ปน สมเยน อญฺญตโร อุปาสโก คิลาโน
โหติ ตสฺส ปชาปตี อภิรูปา โหติ ทสฺสนียา ปาสาทิกา
ฉพฺพคฺคิยา ภิกฺขู ตสฺสา อิตฺถิยา ปฏิพทฺธจิตฺตา โหนฺติ อถโข
ฉพฺพคฺคิยานํ ภิกฺขูนํ เอตทโหสิ สเจ โข โส อาวุโส อุปาสโก
ชีวิสฺสติ น มยํ ตํ อิตฺถึ ลภิสฺสาม หนฺท มยํ อาวุโส ตสฺส
อุปาสกสฺส มรณวณฺณํ สํวณฺเณมาติ อถโข ฉพฺพคฺคิยา ภิกฺขู
เยน โส อุปาสโก เตนุปสงฺกมึสุ อุปสงฺกมิตฺวา ตํ อุปาสกํ
เอตทโวจุํ ตฺวํ โขสิ อุปาสก กตกลฺยาโณ กตกุสโล กตภีรุตฺตาโณ
อกตปาโป อกตลุทฺโธ อกตกิพฺพิโส กตํ ตยา กลฺยาณํ อกตํ


ตยา ปาปํ กึ ตุยฺหิมินา ปาปเกน ทุชฺชีวิเตน มตนฺเต ชีวิตา
เสยฺโย อิโต ตฺวํ กาลกโต กายสฺส เภทา ปรํ มรณา สุคตึ สคฺคํ
โลกํ อุปปชฺชิสฺสสิ ตตฺถ ทิพฺเพหิ ปญฺจหิ กามคุเณหิ สมปฺปิโต
สมงฺคิภูโต ปริจาเรสฺสสีติ อถโข โส อุปาสโก สจฺจํ โข อยฺยา
อาหํสุ อหญฺหิ กตกลฺยาโณ กตกุสโล กตภีรุตฺตาโณ อกตปาโป
อกตลุทฺโธ อกตกิพฺพิโส กตํ มยา กลฺยาณํ อกตํ มยา ปาปํ
กึ มยฺหิมินา ปาปเกน ทุชฺชีวิเตน มตํ เม ชีวิตา เสยฺโย อิโต
อหํ กาลกโต กายสฺส เภทา ปรํ มรณา สุคตึ สคฺคํ โลกํ
อุปปชฺชิสฺสามิ ตตฺถ ทิพฺเพหิ ปญฺจหิ กามคุเณหิ สมปฺปิโต
สมงฺคิภูโต ปริจาเรสฺสามีติ โส อสปฺปายานิ เจว โภชนานิ
ภุญฺชิ อสปฺปายานิ จ ขาทนียานิ ขาทิ อสปฺปายานิ จ สายนียานิ
สายิ อสปฺปายานิ จ ปานานิ ปิวิ ตสฺส อสปฺปายานิ เจว
โภชนานิ ภุญฺชโต อสปฺปายานิ จ ขาทนียานิ ขาทโต อสปฺปายานิ
จ สายนียานิ สายโต อสปฺปายานิ จ ปานานิ ปิวโต ขโร
อาพาโธ อุปฺปชฺชิ โส เตเนว อาพาเธน กาลมกาสิ ตสฺส
ปชาปตี อุชฺฌายติ ขียติ วิปาเจติ อลชฺชิโน อิเม สมณา
สกฺยปุตฺติยา ทุสฺสีลา มุสาวาทิโน อิเม หิ นาม ธมฺมจาริโน
สมจาริโน พฺรหฺมจาริโน สจฺจวาทิโน สีลวนฺโต กลฺยาณธมฺมา
ปฏิชานิสฺสนฺติ นตฺถิ อิเมสํ สามญฺญํ นตฺถิ อิเมสํ พฺรหฺมญฺญํ
นฏฺฐํ อิเมสํ สามญฺญํ นฏฺฐํ อิเมสํ พฺรหฺมญฺญํ กุโต อิเมสํ


สามญฺญํ กุโต อิเมสํ พฺรหฺมญฺญํ อปคตา อิเม สามญฺญา
อปคตา อิเม พฺรหฺมญฺญา อิเม เม สามิกสฺส มรณวณฺณํ
สํวณฺเณสุํ อิเมหิ เม สามิโก มาริโตติ อญฺเญปิ มนุสฺสา
อุชฺฌายนฺติ ขียนฺติ วิปาเจนฺติ อลชฺชิโน อิเม สมณา สกฺยปุตฺติยา
ทุสฺสีลา มุสาวาทิโน อิเม หิ นาม ธมฺมจาริโน สมจาริโน
พฺรหฺมจาริโน สจฺจวาทิโน สีลวนฺโต กลฺยาณธมฺมา ปฏิชานิสฺสนฺติ
นตฺถิ อิเมสํ สามญฺญํ นตฺถิ อิเมสํ พฺรหฺมญฺญํ นฏฺฐํ อิเมสํ
สามญฺญํ นฏฺฐํ อิเมสํ พฺรหฺมญฺญํ กุโต อิเมสํ สามญฺญํ กุโต
อิเมสํ พฺรหฺมญฺญํ อปคตา อิเม สามญฺญา อปคตา อิเม
พฺรหฺมญฺญา อิเม อุปาสกสฺส มรณวณฺณํ สํวณฺเณสุํ อิเมหิ
อุปาสโก มาริโตติ อสฺโสสุํ โข ภิกฺขู เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ เย เต ภิกฺขู อปฺปิจฺฉา เป
เต อุชฺฌายนฺติ ขียนฺติ วิปาเจนฺติ กถํ หิ นาม ฉพฺพคฺคิยา
ภิกฺขู อุปาสกสฺส มรณวณฺณํ สํวณฺเณสฺสนฺตีติ อถโข เต
ภิกฺขู ภควโต เอตมตฺถํ อาโรเจสุํ เป สจฺจํ กิร ตุเมฺห
ภิกฺขเว อุปาสกสฺส มรณวณฺณํ สํวณฺเณถาติ สจฺจํ ภควาติ
วิครหิ พุทฺโธ ภควา อนนุจฺฉวิกํ โมฆปุริสา อนนุโลมิกํ อปฺปฏิรูปํ
อสฺสามณกํ อกปฺปิยํ อกรณียํ กถํ หิ นาม ตุเมฺห โมฆปุริสา
อุปาสกสฺส มรณวณฺณํ สํวณฺเณสฺสถ เนตํ โมฆปุริสา
อปฺปสนฺนานํ วา ปสาทาย เป เอวญฺจ ปน ภิกฺขเว อิมํ สิกฺขาปทํ


อุทฺทิเสยฺยาถ โย ปน ภิกฺขุ สญฺจิจฺจ มนุสฺสวิคฺคหํ ชีวิตา
โวโรเปยฺย สตฺถหารกํ วาสฺส ปริเยเสยฺย มรณวณฺณํ วา
สํวณฺเณยฺย มรณาย วา สมาทเปยฺย อมฺโภ ปุริส กึ
ตุยฺหิมินา ปาปเกน ทุชฺชีวิเตน มตนฺเต ชีวิตา เสยฺโยติ อิติจิตฺตมโน
จิตฺตสงฺกปฺโป อเนกปริยาเยน มรณวณฺณํ วา สํวณฺเณยฺย
มรณาย วา สมาทเปยฺย อยมฺปิ ปาราชิโก โหติ อสํวาโสติ
โย ปนาติ โย ยาทิโส เป ภิกฺขูติ เป อยํ
อิมสฺมึ อตฺเถ อธิปฺเปโต ภิกฺขูติ สญฺจิจฺจาติ ชานนฺโต สญฺชานนฺโต
เจจฺจ อภิวิตริตฺวา วีติกฺกโม มนุสฺสวิคฺคโห นาม ยํ มาตุกุจฺฉิสฺมึ
ปฐมํ จิตฺตํ อุปฺปนฺนํ ปฐมํ วิญฺญาณํ ปาตุภูตํ ยาว
มรณกาลา เอตฺถนฺตเร เอโส มนุสฺสวิคฺคโห นาม ชีวิตา
โวโรเปยฺยาติ ชีวิตินฺทฺริยํ อุปจฺฉินฺทติ อุปโรเธติ สนฺตตึ วิโกเปติ
สตฺถหารกํ วาสฺส ปริเยเสยฺยาติ อสึ วา สตฺตึ วา เภณฺฑึ
วา สูลํ วา ลคุฬํ วา ปาสาณํ วา สตฺถํ วา วิสํ วา รชฺชุํ วา
มรณวณฺณํ วา สํวณฺเณยฺยาติ ชีวิเต อาทีนวํ ทสฺเสติ
มรเณ วณฺณํ ภณติ
มรณาย วา สมาทเปยฺยาติ สตฺถํ วา อาหร วิสํ
วา ขาท รชฺชุยา วา อุพฺพนฺธิตฺวา กาลํ กโรหีติ
อมฺโภ ปุริสาติ อาลปนาธิวจนเมตํ อมฺโภ ปุริสาติ



กึ ตุยฺหิมินา ปาปเกน ทุชฺชีวิเตน มตนฺเต ชีวิตา เสยฺโยติ ปาปกํ
นาม ชีวิตํ อฑฺฒานํ ชีวิตํ อุปาทาย ทลิทฺทานํ ชีวีตํ ปาปกํ
สธนานํ ชีวิตํ อุปาทาย อธนานํ ชีวิตํ ปาปกํ เทวานํ ชีวิตํ
อุปาทาย มนุสฺสานํ ชีวิตํ ปาปกํ ทุชฺชีวิตํ นาม หตฺถจฺฉินฺนสฺส
ปาทจฺฉินฺนสฺส หตฺถปาทจฺฉินฺนสฺส กณฺณจฺฉินฺนสฺส นาสจฺฉินฺนสฺส
กณฺณนาสจฺฉินฺนสฺส กึ อิมินา จ ปาปเกน อิมินา จ ทุชฺชีวิเตน
มตนฺเต ชีวิตา เสยฺโยติ อิติจิตฺตมโนติ ยํ จิตฺตํ ตํ มโน
ยํ มโน ตํ จิตฺตํ จิตฺตสงฺกปฺโปติ มรณสญฺญี มรณเจตโน
มรณาธิปฺปาโย อเนกปริยาเยนาติ อุจฺจาวเจหิ อากาเรหิ
มรณวณฺณํ วา สํวณฺเณยฺยาติ ชีวิเต อาทีนวํ ทสฺเสติ มรเณ
วณฺณํ ภณติ อิโต ตฺวํ กาลกโต กายสฺส เภทา ปรํ มรณา
สุคตึ สคฺคํ โลกํ อุปปชฺชิสฺสสิ ตตฺถ ทิพฺเพหิ ปญฺจหิ กามคุเณหิ
สมปฺปิโต สมงฺคิภูโต ปริจาเรสฺสสีติ
มรณาย วา สมาทเปยฺยาติ สตฺถํ วา อาหร วิสํ
วา ขาท รชฺชุยา วา อุพฺพนฺธิตฺวา กาลํ กโรหิ โสพฺเภ วา
นรเก วา ปปาเต วา ปปตาติ
อยมฺปีติ ปุริเม อุปาทาย วุจฺจติ ปาราชิโก โหตีติ
เสยฺยถาปิ นาม ปุถุสิลา เทฺวธา ภินฺนา อปฺปฏิสนฺธิกา โหติ
เอวเมว ภิกฺขุ สญฺจิจฺจ มนุสฺสวิคฺคหํ ชีวิตา โวโรเปตฺวา อสฺสมโณ
โหติ อสกฺยปุตฺติโย เตน วุจฺจติ ปาราชิโก โหตีติ อสํวาโสติ


สํวาโส นาม เอกกมฺมํ เอกุทฺเทโส สมสิกฺขาตา เอโส สํวาโส
นาม โส เตน สทฺธึ นตฺถิ เตน วุจฺจติ อสํวาโสติ
สามํ อธิฏฺฐาย ทูเตน ทูตปรมฺปราย วิสกฺกิเยน ทูเตน
คตปจฺจาคเตน ทูเตน อรโห รโหสญฺญี รโห อรโหสญฺญี
อรโห อรโหสญฺญี รโห รโหสญฺญี กาเยน สํวณฺเณติ วาจาย
สํวณฺเณติ กาเยน วาจาย สํวณฺเณติ ทูเตน สํวณฺเณติ เลขาย
สํวณฺเณติ โอปาตํ อปสฺเสนํ อุปนิกฺขิปนํ เภสชฺชํ รูปูปหาโร
สทฺทูปหาโร คนฺธูปหาโร รสูปหาโร โผฏฺฐพฺพูปหาโร ธมฺมูปหาโร
อาจิกฺขนา อนุสาสนี สงฺเกตกมฺมํ นิมิตฺตกมฺมนฺติ
สามนฺติ สยํ หนติ กาเยน วา กายปฏิพทฺเธน วา
นิสฺสคฺคิเยน วา อธิฏฺฐายาติ อธิฏฺฐหิตฺวา อาณาเปติ เอวํ
วิชฺฌ เอวํ ปหร เอวํ ฆาเตหีติ
ภิกฺขุ ภิกฺขุํ อาณาเปติ อิตฺถนฺนามํ ชีวิตา โวโรเปหีติ
อาปตฺติ ทุกฺกฏสฺส โส ตํ มญฺญมาโน ตํ ชีวิตา โวโรเปติ
อาปตฺติ อุภินฺนํ ปาราชิกสฺส ภิกฺขุ ภิกฺขุํ อาณาเปติ อิตฺถนฺนามํ
ชีวิตา โวโรเปหีติ อาปตฺติ ทุกฺกฏสฺส โส ตํ มญฺญมาโน
อญฺญํ ชีวิตา โวโรเปติ มูลฏฺฐสฺส อนาปตฺติ วธกสฺส อาปตฺติ
ปาราชิกสฺส ภิกฺขุ ภิกฺขุํ อาณาเปติ อิตฺถนฺนามํ ชีวิตา
โวโรเปหีติ อาปตฺติ ทุกฺกฏสฺส โส อญฺญํ มญฺญมาโน ตํ
ชีวิตา โวโรเปติ อาปตฺติ อุภินฺนํ ปาราชิกสฺส ภิกฺขุ ภิกฺขุํ


อาณาเปติ อิตฺถนฺนามํ ชีวิตา โวโรเปหีติ อาปตฺติ ทุกฺกฏสฺส
โส อญฺญํ มญฺญมาโน อญฺญํ ชีวิตา โวโรเปติ มูลฏฺฐสฺส
อนาปตฺติ วธกสฺส อาปตฺติ ปาราชิกสฺส
ภิกฺขุ ภิกฺขุํ อาณาเปติ อิตฺถนฺนามสฺส ปาวท
อิตฺถนฺนาโม อิตฺถนฺนามสฺส ปาวทตุ อิตฺถนฺนาโม อิตฺถนฺนามํ ชีวิตา
โวโรเปตูติ อาปตฺติ ทุกฺกฏสฺส โส อิตรสฺส อาโรเจติ อาปตฺติ
ทุกฺกฏสฺส วธโก ปฏิคฺคณฺหาติ มูลฏฺฐสฺส อาปตฺติ
ถุลฺลจฺจยสฺส โส ตํ ชีวิตา โวโรเปติ อาปตฺติ สพฺเพสํ ปาราชิกสฺส
ภิกฺขุ ภิกฺขุํ อาณาเปติ อิตฺถนฺนามสฺส ปาวท อิตฺถนฺนาโม
อิตฺถนฺนามสฺส ปาวทตุ อิตฺถนฺนาโม อิตฺถนฺนามํ ชีวิตา โวโรเปตูติ
อาปตฺติ ทุกฺกฏสฺส โส อญฺญํ อาณาเปติ อาปตฺติ ทุกฺกฏสฺส
วธโก ปฏิคฺคณฺหาติ อาปตฺติ ทุกฺกฏสฺส โส ตํ ชีวิตา
โวโรเปติ มูลฏฺฐสฺส อนาปตฺติ อาณาปกสฺส จ วธกสฺส จ
อาปตฺติ ปาราชิกสฺส
ภิกฺขุ ภิกฺขุํ อาณาเปติ อิตฺถนฺนามํ ชีวิตา โวโรเปหีติ
อาปตฺติ ทุกฺกฏสฺส โส คนฺตฺวา ปุน ปจฺจาคจฺฉติ นาหํ สกฺโกมิ
ตํ ชีวิตา โวโรเปตุนฺติ โส ปุน อาณาเปติ ยทา สกฺโกสิ
ตทา ตํ ชีวิตา โวโรเปหีติ อาปตฺติ ทุกฺกฏสฺส โส ตํ ชีวิตา
โวโรเปติ อาปตฺติ อุภินฺนํ ปาราชิกสฺส
ภิกฺขุ ภิกฺขุํ อาณาเปติ อิตฺถนฺนามํ ชีวิตา โวโรเปหีติ


อาปตฺติ ทุกฺกฏสฺส โส ตํ อาณาเปตฺวา วิปฺปฏิสารี น สาเวติ
มา ฆาเตหีติ โส ตํ ชีวิตา โวโรเปติ อาปตฺติ อุภินฺนํ
ปาราชิกสฺส ภิกฺขุ ภิกฺขุํ อาณาเปติ อิตฺถนฺนามํ ชีวิตา
โวโรเปหีติ อาปตฺติ ทุกฺกฏสฺส โส อาณาเปตฺวา วิปฺปฏิสารี
สาเวติ มา ฆาเตหีติ โส อาณตฺโต อหํ ตยาติ ตํ ชีวิตา
โวโรเปติ มูลฏฺฐสฺส อนาปตฺติ วธกสฺส อาปตฺติ ปาราชิกสฺส
ภิกฺขุ ภิกฺขุํ อาณาเปติ อิตฺถนฺนามํ ชีวิตา โวโรเปหีติ อาปตฺติ
ทุกฺกฏสฺส โส อาณาเปตฺวา วิปฺปฏิสารี สาเวติ มา ฆาเตหีติ
โส สาธูติ โอรมติ อุภินฺนํ อนาปตฺติ
อรโห รโหสญฺญี อุลฺลปติ อโห อิตฺถนฺนาโม หโต
อสฺสาติ อาปตฺติ ทุกฺกฏสฺส รโห อรโหสญฺญี อุลฺลปติ อโห
อิตฺถนฺนาโม หโต อสฺสาติ อาปตฺติ ทุกฺกฏสฺส อรโห
อรโหสญฺญี อุลฺลปติ อโห อิตฺถนฺนาโม หโต อสฺสาติ อาปตฺติ
ทุกฺกฏสฺส รโห รโหสญฺญี อุลฺลปติ อโห อิตฺถนฺนาโม
หโต อสฺสาติ อาปตฺติ ทุกฺกฏสฺส
กาเยน สํวณฺเณติ นาม กาเยน วิการํ กโรติ โย
เอวํ มรติ โส ธนํ วา ลภติ ยสํ วา ลภติ สคฺคํ วา คจฺฉตีติ
อาปตฺติ ทุกฺกฏสฺส ตาย สํวณฺณนาย มริสฺสามีติ ทุกฺขํ เวทนํ
อุปฺปาเทติ อาปตฺติ ถุลฺลจฺจยสฺส มรติ อาปตฺติ ปาราชิกสฺส
วาจาย สํวณฺเณติ นาม วาจาย ภณติ โย เอวํ มรติ โส


ธนํ วา ลภติ ยสํ วา ลภติ สคฺคํ วา คจฺฉตีติ อาปตฺติ
ทุกฺกฏสฺส ตาย สํวณฺณนาย มริสฺสามีติ ทุกฺขํ เวทนํ อุปฺปาเทติ
อาปตฺติ ถุลฺลจฺจยสฺส มรติ อาปตฺติ ปาราชิกสฺส กาเยน
วาจาย สํวณฺเณติ นาม กาเยน จ วิการํ กโรติ วาจาย จ
ภณติ โย เอวํ มรติ โส ธนํ วา ลภติ ยสํ วา ลภติ
สคฺคํ วา คจฺฉตีติ อาปตฺติ ทุกฺกฏสฺส ตาย สํวณฺณนาย
มริสฺสามีติ ทุกฺขํ เวทนํ อุปฺปาเทติ อาปตฺติ ถุลฺลจฺจยสฺส
มรติ อาปตฺติ ปาราชิกสฺส
ทูเตน สํวณฺเณติ นาม ทูตสฺส สาสนํ อาโรเจติ โย
เอวํ มรติ โส ธนํ วา ลภติ ยสํ วา ลภติ สคฺคํ วา คจฺฉตีติ
อาปตฺติ ทุกฺกฏสฺส ทูตสฺส สาสนํ สุตฺวา มริสฺสามีติ ทุกฺขํ เวทนํ
อุปฺปาเทติ อาปตฺติ ถุลฺลจฺจยสฺส มรติ อาปตฺติ ปาราชิกสฺส
เลขาย สํวณฺเณติ นาม เลขํ ฉินฺทติ โย เอวํ มรติ โส
ธนํ วา ลภติ ยสํ วา ลภติ สคฺคํ วา คจฺฉตีติ อกฺขรกฺขราย
อาปตฺติ ทุกฺกฏสฺส เลขํ ปสฺสิตฺวา มริสฺสามีติ ทุกฺขํ เวทนํ
อุปฺปาเทติ อาปตฺติ ถุลฺลจฺจยสฺส มรติ อาปตฺติ ปาราชิกสฺส
โอปาตํ นาม มนุสฺสํ อุทฺทิสฺส โอปาตํ ขนติ ปปติตฺวา
มริสฺสตีติ อาปตฺติ ทุกฺกฏสฺส ปปติเต ทุกฺขา เวทนา อุปฺปชฺชติ




อาปตฺติ ถุลฺลจฺจยสฺส มรติ อาปตฺติ ปาราชิกสฺส อโนทิสฺส
โอปาตํ ขนติ โย โกจิ ปปติตฺวา มริสฺสตีติ อาปตฺติ ทุกฺกฏสฺส
มนุสฺโส ตสฺมึ ปปตติ อาปตฺติ ทุกฺกฏสฺส ปปติเต ทุกฺขา
เวทนา อุปฺปชฺชติ อาปตฺติ ถุลฺลจฺจยสฺส มรติ อาปตฺติ
ปาราชิกสฺส ยกฺโข วา เปโต วา ติรจฺฉานคตมนุสฺสวิคฺคโห
วา ตสฺมึ ปปตติ อาปตฺติ ทุกฺกฏสฺส ปปติเต ทุกฺขา เวทนา
อุปฺปชฺชติ อาปตฺติ ทุกฺกฏสฺส มรติ อาปตฺติ ถุลฺลจฺจยสฺส
ติรจฺฉานคโต ตสฺมึ ปปตติ อาปตฺติ ทุกฺกฏสฺส ปปติเต
ทุกฺขา เวทนา อุปฺปชฺชติ อาปตฺติ ทุกฺกฏสฺส มรติ อาปตฺติ
ปาจิตฺติยสฺส
อปสฺเสนํ นาม อปสฺเสเน สตฺถํ วา ฐเปติ วิเสน
วา มกฺเขติ ทุพฺพลํ วา กโรติ โสพฺเภ วา นรเก วา ปปาเต
วา ฐเปติ อิมินา ปปติตฺวา มริสฺสตีติ อาปตฺติ ทุกฺกฏสฺส
สตฺเถน วา วิเสน วา ปปติเตน วา ทุกฺขา เวทนา อุปฺปชฺชติ
อาปตฺติ ถุลฺลจฺจยสฺส มรติ อาปตฺติ ปาราชิกสฺส
อุปนิกฺขิปนํ นาม อสึ วา สตฺตึ วา เภณฺฑึ วา
สูลํ วา ลคุฬํ วา ปาสาณํ วา สตฺถํ วา วิสํ วา รชฺชุํ วา
อุปนิกฺขิปติ อิมินา มริสฺสตีติ อาปตฺติ ทุกฺกฏสฺส เตน




มริสฺสามีติ ทุกฺขํ เวทนํ อุปฺปาเทติ อาปตฺติ ถุลฺลจฺจยสฺส
มรติ อาปตฺติ ปาราชิกสฺส
เภสชฺชํ นาม สปฺปึ วา นวนีตํ วา เตลํ วา มธุํ
วา ผาณิตํ วา เทติ อิมํ สายิตฺวา มริสฺสตีติ อาปตฺติ
ทุกฺกฏสฺส ตํ สายิเต ทุกฺขา เวทนา อุปฺปชฺชติ อาปตฺติ
ถุลฺลจฺจยสฺส มรติ อาปตฺติ ปาราชิกสฺส
รูปูปหาโร นาม อมนาปิกํ รูปํ อุปสํหรติ ภยานกํ
เภรวํ อิมํ ปสฺสิตฺวา อุตฺตสิตฺวา มริสฺสตีติ อาปตฺติ ทุกฺกฏสฺส
ตํ ปสฺสิตฺวา อุตฺตสติ อาปตฺติ ถุลฺลจฺจยสฺส มรติ อาปตฺติ
ปาราชิกสฺส มนาปิกํ รูปํ อุปสํหรติ เปมนิยํ หทยงฺคมํ อิมํ
ปสฺสิตฺวา อลาภเกน สุสฺสิตฺวา มริสฺสตีติ อาปตฺติ ทุกฺกฏสฺส
ตํ ปสฺสิตฺวา อลาภเกน สุสฺสติ อาปตฺติ ถุลฺลจฺจยสฺส มรติ
อาปตฺติ ปาราชิกสฺส สทฺทูปหาโร นาม อมนาปิกํ สทฺทํ
อุปสํหรติ ภยานกํ เภรวํ อิมํ สุตฺวา อุตฺตสิตฺวา มริสฺสตีติ อาปตฺติ
ทุกฺกฏสฺส ตํ สุตฺวา อุตฺตสติ อาปตฺติ ถุลฺลจฺจยสฺส
มรติ อาปตฺติ ปาราชิกสฺส มนาปิกํ สทฺทํ อุปสํหรติ เปมนิยํ
หทยงฺคมํ อิมํ สุตฺวา อลาภเกน สุสฺสิตฺวา มริสฺสตีติ อาปตฺติ
ทุกฺกฏสฺส ตํ สุตฺวา อลาภเกน สุสฺสติ อาปตฺติ ถุลฺลจฺจยสฺส




มรติ อาปตฺติ ปาราชิกสฺส คนฺธูปหาโร นาม อมนาปิกํ
คนฺธํ อุปสํหรติ เชคุจฺฉํ ปาฏิกุลฺยํ อิมํ ฆายิตฺวา เชคุจฺฉตา
ปาฏิกุลฺยตา มริสฺสตีติ อาปตฺติ ทุกฺกฏสฺส ตํ ฆายิเต เชคุจฺฉตา
ปาฏิกุลฺยตา ทุกฺขา เวทนา อุปฺปชฺชติ อาปตฺติ ถุลฺลจฺจยสฺส
มรติ อาปตฺติ ปาราชิกสฺส มนาปิกํ คนฺธํ อุปสํหรติ อิมํ
ฆายิตฺวา อลาภเกน สุสฺสิตฺวา มริสฺสตีติ อาปตฺติ ทุกฺกฏสฺส
ตํ ฆายิตฺวา อลาภเกน สุสฺสติ อาปตฺติ ถุลฺลจฺจยสฺส มรติ
อาปตฺติ ปาราชิกสฺส รสูปหาโร นาม อมนาปิกํ รสํ อุปสํหรติ
เชคุจฺฉํ ปาฏิกุลฺยํ อิมํ สายิตฺวา เชคุจฺฉตา ปาฏิกุลฺยตา
มริสฺสตีติ อาปตฺติ ทุกฺกฏสฺส ตํ สายิเต เชคุจฺฉตา ปาฏิกุลฺยตา
ทุกฺขา เวทนา อุปฺปชฺชติ อาปตฺติ ถุลฺลจฺจยสฺส
มรติ อาปตฺติ ปาราชิกสฺส มนาปิกํ รสํ อุปสํหรติ อิมํ
สายิตฺวา อลาภเกน สุสฺสิตฺวา มริสฺสตีติ อาปตฺติ ทุกฺกฏสฺส ตํ
สายิตฺวา อลาภเกน สุสฺสติ อาปตฺติ ถุลฺลจฺจยสฺส มรติ อาปตฺติ
ปาราชิกสฺส โผฏฺฐพฺพูปหาโร นาม อมนาปิกํ โผฏฺฐพฺพํ
อุปสํหรติ ทุกฺขสมฺผสฺสํ ขรสมฺผสฺสํ อิมินา ผุฏฺโฐ มริสฺสตีติ
อาปตฺติ ทุกฺกฏสฺส เตน ผุฏฺฐสฺส ทุกฺขา เวทนา อุปฺปชฺชติ
อาปตฺติ ถุลฺลจฺจยสฺส มรติ อาปตฺติ ปาราชิกสฺส มนาปิกํ
โผฏฺฐพฺพํ อุปสํหรติ สุขสมฺผสฺสํ มุทุสมฺผสฺสํ อิมินา ผุฏฺโฐ
อลาภเกน สุสฺสิตฺวา มริสฺสตีติ อาปตฺติ ทุกฺกฏสฺส เตน


ผุฏฺโฐ อลาภเกน สุสฺสติ อาปตฺติ ถุลฺลจฺจยสฺส มรติ
อาปตฺติ ปาราชิกสฺส ธมฺมูปหาโร นาม เนรยิกสฺส นิรยกถํ
กเถติ อิมํ สุตฺวา อุตฺตสิตฺวา มริสฺสตีติ อาปตฺติ ทุกฺกฏสฺส
ตํ สุตฺวา อุตฺตสติ อาปตฺติ ถุลฺลจฺจยสฺส มรติ อาปตฺติ
ปาราชิกสฺส กลฺยาณกมฺมสฺส สคฺคกถํ กเถติ อิมํ สุตฺวา
อธิมุตฺโต มริสฺสตีติ อาปตฺติ ทุกฺกฏสฺส ตํ สุตฺวา อธิมุตฺโต
มริสฺสามีติ ทุกฺขํ เวทนํ อุปฺปาเทติ อาปตฺติ ถุลฺลจฺจยสฺส
มรติ อาปตฺติ ปาราชิกสฺส
อาจิกฺขนา นาม ปุฏฺโฐ ภณติ เอวํ มรสฺสุ โย
เอวํ มรติ โส ธนํ วา ลภติ ยสํ วา ลภติ สคฺคํ วา คจฺฉตีติ
อาปตฺติ ทุกฺกฏสฺส ตาย อาจิกฺขนาย มริสฺสามีติ ทุกฺขํ เวทนํ
อุปฺปาเทติ อาปตฺติ ถุลฺลจฺจยสฺส มรติ อาปตฺติ ปาราชิกสฺส
อนุสาสนี นาม อปุฏฺโฐ ภณติ เอวํ มรสฺสุ โย เอวํ มรติ
โส ธนํ วา ลภติ ยสํ วา ลภติ สคฺคํ วา คจฺฉตีติ อาปตฺติ
ทุกฺกฏสฺส ตาย อนุสาสนิยา มริสฺสามีติ ทุกฺขํ เวทนํ อุปฺปาเทติ
อาปตฺติ ถุลฺลจฺจยสฺส มรติ อาปตฺติ ปาราชิกสฺส
สงฺเกตกมฺมํ นาม สงฺเกตํ กโรติ ปุเรภตฺตํ วา
ปจฺฉาภตฺตํ วา รตฺตึ วา ทิวา วา เตน สงฺเกเตน ตํ ชีวิตา
โวโรเปหีติ อาปตฺติ ทุกฺกฏสฺส เตน สงฺเกเตน ตํ ชีวิตา
โวโรเปติ อาปตฺติ อุภินฺนํ ปาราชิกสฺส ตํ สงฺเกตํ ปุเร วา


ปจฺฉา วา ตํ ชีวิตา โวโรเปติ มูลฏฺฐสฺส อนาปตฺติ วธกสฺส
อาปตฺติ ปาราชิกสฺส นิมิตฺตกมฺมํ นาม นิมิตฺตํ กโรติ อกฺขึ
วา นิกฺขนิสฺสามิ ภมุกํ วา อุกฺขิปิสฺสามิ สีสํ วา อุกฺขิปิสฺสามิ
เตน นิมิตฺเตน ตํ ชีวิตา โวโรเปหีติ อาปตฺติ ทุกฺกฏสฺส
เตน นิมิตฺเตน ตํ ชีวิตา โวโรเปติ อาปตฺติ อุภินฺนํ ปาราชิกสฺส
ตํ นิมิตฺตํ ปุเร วา ปจฺฉา วา ตํ ชีวิตา โวโรเปติ มูลฏฺฐสฺส
อนาปตฺติ วธกสฺส อาปตฺติ ปาราชิกสฺส
อนาปตฺติ อสญฺจิจฺจ อชานนฺตสฺส นมรณาธิปฺปายสฺส
อุมฺมตฺตกสฺส ขิตฺตจิตฺตสฺส เวทนฏฺฏสฺส อาทิกมฺมิกสฺสาติ
มนุสฺสวิคฺคหปาราชิกมฺหิ ปฐมภาณวารํ นิฏฺฐิตํ
สํวณฺณนา นิสีทนฺโต มุสโลทุกฺขเลน จ
วุฑฺฒปพฺพชิตา สนฺโต ลคฺคํ มํสํ วิเสนปิ
ตโย จ วตฺถุกมฺเมหิ อิฏฺฐกาหิปเร ตโย
วาสี โคปานสี เจว อฏฺฏโกตรณํ ปติ
เสทนตฺถุญฺจ สมฺพาโห นหาปนาพฺภญฺชเนน จ
อุฏฺฐาเปนฺโต นิปาเตนฺโต อนฺนปาเนน มารณํ
ชารคพฺโภ สปตฺตี จ มาตาปุตฺตํ อุโภ วธิ





อุโภ น มิยฺยเร มทฺทา ตาปํ วญฺฌา วิชายินี
ปโตทํ นิคฺคเห ยกฺโข วาฬยกฺขญฺจ ปาหิณิ
ตํ มญฺญมาโน ปหริ สคฺคญฺจ นิรยํ ภเณ
อาฬวิยา ตโย รุกฺขา ทาเยหิ อปเร ตโย
มา กิลเมสิ น ตุยฺหํ ตกฺกํ โสจิรเกน จาติ
เตน โข ปน สมเยน อญฺญตโร ภิกฺขุ คิลาโน โหติ
ตสฺส ภิกฺขู การุญฺเญน มรณวณฺณํ สํวณฺเณสุํ โส ภิกฺขุ
กาลมกาสิ เตสํ กุกฺกุจฺจํ อโหสิ กจฺจิ นุ โข มยํ ปาราชิกํ
อาปตฺตึ อาปนฺนาติ อถโข เต ภิกฺขู ภควโต เอตมตฺถํ
อาโรเจสุํ อาปตฺตึ ตุเมฺห ภิกฺขเว อาปนฺนา ปาราชิกนฺติ
เตน โข ปน สมเยน อญฺญตโร ปิณฺฑจาริโก ภิกฺขุ
ปีฐเก ปิโลติกาย ปฏิจฺฉนฺนํ ทารกํ นิสีทนฺโต โอตฺถริตฺวา มาเรสิ
ตสฺส กุกฺกุจฺจํ อโหสิ กจฺจิ นุ โข อหํ ปาราชิกํ อาปตฺตึ
อาปนฺโนติ อถโข โส ภิกฺขุ ภควโต เอตมตฺถํ อาโรเจสิ
อนาปตฺติ ภิกฺขุ ปาราชิกสฺส น จ ภิกฺขเว อปฺปฏิเวกฺขิตฺวา
อาสเน นิสีทิตพฺพํ โย นิสีเทยฺย อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ ภตฺตคฺเค อนฺตรฆเร
อาสนํ ปญฺญาเปนฺโต มุสเล อุสฺสิเต เอกํ มุสลํ อคฺคเหสิ ทุติโย
มุสโล ปริปติตฺวา อญฺญตรสฺส ทารกสฺส มตฺถเก อวตฺถาสิ



โส กาลมกาสิ ตสฺส กุกฺกุจฺจํ อโหสิ เป กึจิตฺโต ตฺวํ
ภิกฺขูติ อสญฺจิจฺโจ อหํ ภควาติ อนาปตฺติ ภิกฺขุ อสญฺจิจฺจาติ
เตน โข ปน สมเยน อญฺญตโร ภิกฺขุ ภตฺตคฺเค อนฺตรฆเร อาสนํ
ปญฺญาเปนฺโต อุทุกฺขลภณฺฑิกํ อกฺกมิตฺวา ปวฏฺเฏสิ อญฺญตรํ ทารกํ
โอตฺถริตฺวา มาเรสิ ตสฺส กุกฺกุจฺจํ อโหสิ เป อนาปตฺติ
ภิกฺขุ อสญฺจิจฺจาติ
เตน โข ปน สมเยน ปิตาปตฺตา ภิกฺขูสุ ปพฺพชิตา
โหนฺติ กาเล อาโรจิเต ปุตฺโต ปิตรํ เอตทโวจ คจฺฉ ภนฺเต
สงฺโฆ ตํ ปฏิมาเนตีติ ปิฏฺฐิยํ คเหตฺวา ปณาเมสิ โส ปปติตฺวา
กาลมกาสิ ตสฺส กุกฺกุจฺจํ อโหสิ เป กึจิตฺโต ตฺวํ ภิกฺขูติ
นาหํ ภควา มรณาธิปฺปาโยติ อนาปตฺติ ภิกฺขุ
นมรณาธิปฺปายสฺสาติ เตน โข ปน สมเยน ปิตาปุตฺตา ภิกฺขูสุ
ปพฺพชิตา โหนฺติ กาเล อาโรจิเต ปุตฺโต ปิตรํ เอตทโวจ
คจฺฉ ภนฺเต สงฺโฆ ตํ ปฏิมาเนตีติ มรณาธิปฺปาโย ปิฏฺฐยํ คเหตฺวา
ปณาเมสิ โส ปปติตฺวา กาลมกาสิ ตสฺส กุกฺกุจฺจํ อโหสิ
เป อาปตฺตึ ตฺวํ ภิกฺขุ อาปนฺโน ปาราชิกนฺติ เตน โข
ปน สมเยน ปิตาปุตฺตา ภิกฺขูสุ ปพฺพชิตา โหนฺติ กาเล อาโรจิเต
ปุตฺโต ปิตรํ เอตทโวจ คจฺฉ ภนฺเต สงฺโฆ ตํ ปฏิมาเนตีติ
มรณาธิปฺปาโย ปิฏฺฐิยํ คเหตฺวา ปณาเมสิ โส ปปติตฺวา น
กาลมกาสิ ตสฺส กุกฺกุจฺจํ อโหสิ เป อนาปตฺติ ภิกฺขุ


ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน ภุญฺชนฺตสฺส
มํสํ กณฺเฐ วิลคฺคํ โหติ อญฺญตโร ภิกฺขุ ตสฺส ภิกฺขุโน
คีวายํ ปหารํ อทาสิ สโลหิตํ มํสํ ปติ โส ภิกฺขุ กาลมกาสิ
ตสฺส กุกฺกุจฺจํ อโหสิ เป อนาปตฺติ ภิกฺขุ
นมรณาธิปฺปายสฺสาติ เตน โข ปน สมเยน อญฺญตรสฺส ภิกฺขุโน
ภุญฺชนฺตสฺส มํสํ กณฺเฐ วิลคฺคํ โหติ อญฺญตโร ภิกฺขุ
มรณาธิปฺปาโย ตสฺส ภิกฺขุโน คีวายํ ปหารํ อทาสิ สโลหิตํ
มํสํ ปติ โส ภิกฺขุ กาลมกาสิ ตสฺส กุกฺกุจฺจํ อโหสิ เป
อาปตฺตึ ตฺวํ ภิกฺขุ อาปนฺโน ปาราชิกนฺติ เตน โข ปน สมเยน
อญฺญตรสฺส ภิกฺขุโน ภุญฺชนฺตสฺส มํสํ กณฺเฐ วิลคฺคํ โหติ
อญฺญตโร ภิกฺขุ มรณาธิปฺปาโย ตสฺส ภิกฺขุโน คีวายํ ปหารํ
อทาสิ สโลหิตํ มํสํ ปติ โส ภิกฺขุ น กาลมกาสิ
ตสฺส กุกฺกุจฺจํ อโหสิ เป อนาปตฺติ ภิกฺขุ ปาราชิกสฺส
อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ปิณฺฑจาริโก ภิกฺขุ
วิสคตํ ปิณฺฑปาตํ ลภิตฺวา ปฏิกฺกมนํ หริตฺวา ภิกฺขูนํ อคฺคการิกํ
อทาสิ เต ภิกฺขู กาลมกํสุ ตสฺส กุกฺกุจฺจํ อโหสิ เป
กึจิตฺโต ตฺวํ ภิกฺขูติ นาหํ ภควา ชานามีติ อนาปตฺติ
ภิกฺขุ อชานนฺตสฺสาติ เตน โข ปน สมเยน อญฺญตโร ภิกฺขุ


วีมํสาธิปฺปาโย อญฺญตรสฺส ภิกฺขุโน วิสํ อทาสิ โส ภิกฺขุ
กาลมกาสิ ตสฺส กุกฺกุจฺจํ อโหสิ เป กึจิตฺโต ตฺวํ
ภิกฺขูติ วีมํสาธิปฺปาโย อหํ ภควาติ อนาปตฺติ ภิกฺขุ
ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน อาฬวิกา ภิกฺขู วิหารวตฺถุํ
กโรนฺติ อญฺญตโร ภิกฺขุ เหฏฺฐา หุตฺวา สิลํ อุจฺจาเรสิ
อุปริเมน ภิกฺขุนา ทุคฺคหิตา สิลา เหฏฺฐิมสฺส ภิกฺขุโน มตฺถเก
อวตฺถาสิ โส ภิกฺขุ กาลมกาสิ ตสฺส กุกฺกุจฺจํ อโหสิ
เป อนาปตฺติ ภิกฺขุ อสญฺจิจฺจาติ เตน โข ปน สมเยน
อาฬวิกา ภิกฺขู วิหารวตฺถุํ กโรนฺติ อญฺญตโร ภิกฺขุ เหฏฺฐา
หุตฺวา สิลํ อุจฺจาเรสิ อุปริโม ภิกฺขุ มรณาธิปฺปาโย เหฏฺฐิมสฺส
ภิกฺขุโน มตฺถเก สิลํ มุญฺจิ โส ภิกฺขุ กาลมกาสิ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อาฬวิกา ภิกฺขู วิหารวตฺถุํ กโรนฺติ
อญฺญตโร ภิกฺขุ เหฏฺฐา หุตฺวา สิลํ อุจฺจาเรสิ อุปริโม ภิกฺขุ
มรณาธิปฺปาโย เหฏฺฐิมสฺส ภิกฺขุโน มตฺถเก สิลํ มุญฺจิ โส
ภิกฺขุ น กาลมกาสิ ตสฺส กุกฺกุจฺจํ อโหสิ เป อนาปตฺติ
ภิกฺขุ ปาราชิกสฺส อาปตฺติ ถุลฺลจฺจยสฺสาติ เตน โข ปน
สมเยน อาฬวิกา ภิกฺขู วิหารสฺส กุฑฺฑํ อุฏฺฐาเปนฺติ อญฺญตโร



ภิกฺขุ เหฏฺฐา หุตฺวา อิฏฺฐกํ อุจฺจาเรสิ อุปริเมน ภิกฺขุนา
ทุคฺคหิตา อิฏฺฐกา เหฏฺฐิมสฺส ภิกฺขุโน มตฺถเก อวตฺถาสิ โส
ภิกฺขุ กาลมกาสิ ตสฺส กุกฺกุจฺจํ อโหสิ เป อนาปตฺติ
ภิกฺขุ อสญฺจิจฺจาติ เตน โข ปน สมเยน อาฬวิกา ภิกฺขู
วิหารสฺส กุฑฺฑํ อุฏฺฐาเปนฺติ อญฺญตโร ภิกฺขุ เหฏฺฐา หุตฺวา
อิฏฺฐกํ อุจฺจาเรสิ อุปริโม ภิกฺขุ มรณาธิปฺปาโย เหฏฺฐิมสฺส
ภิกฺขุโน มตฺถเก อิฏฺฐกํ มุญฺจิ โส ภิกฺขุ กาลมกาสิ เป
โส ภิกฺขุ น กาลมกาสิ ตสฺส กุกฺกุจฺจํ อโหสิ เป
อนาปตฺติ ภิกฺขุ ปาราชิกสฺส อาปตฺติ ถุลฺลจฺจยสฺสาติ เตน
โข ปน สมเยน อาฬวิกา ภิกฺขู นวกมฺมํ กโรนฺติ อญฺญตโร
ภิกฺขุ เหฏฺฐา หุตฺวา วาสึ อุจฺจาเรสิ อุปริเมน ภิกฺขุนา
ทุคฺคหิตา วาสี เหฏฺฐิมสฺส ภิกฺขุโน มตฺถเก อวตฺถาสิ โส
ภิกฺขุ กาลมกาสิ ตสฺส กุกฺกุจฺจํ อโหสิ เป อนาปตฺติ
ภิกฺขุ อสญฺจิจฺจาติ เตน โข ปน สมเยน อาฬวิกา ภิกฺขู
นวกมฺมํ กโรนฺติ อญฺญตโร ภิกฺขุ เหฏฺฐา หุตฺวา วาสึ
อุจฺจาเรสิ อุปริโม ภิกฺขุ มรณาธิปฺปาโย เหฏฺฐิมสฺส ภิกฺขุโน
มตฺถเก วาสึ มุญฺจิ โส ภิกฺขุ กาลมกาสิ เป โส
ภิกฺขุ น กาลมกาสิ ตสฺส กุกฺกุจฺจํ อโหสิ เป อนาปตฺติ
ภิกฺขุ ปาราชิกสฺส อาปตฺติ ถุลฺลจฺจยสฺสาติ เตน โข ปน
สมเยน อาฬวิกา ภิกฺขู นวกมฺมํ กโรนฺติ อญฺญตโร ภิกฺขุ


เหฏฺฐา หุตฺวา โคปานสึ อุจฺจาเรสิ อุปริเมน ภิกฺขุนา ทุคฺคหิตา
โคปานสี เหฏฺฐิมสฺส ภิกฺขุโน มตฺถเก อวตฺถาสิ โส ภิกฺขุ
กาลมกาสิ ตสฺส กุกฺกุจฺจํ อโหสิ เป อนาปตฺติ ภิกฺขุ
อสญฺจิจฺจาติ เตน โข ปน สมเยน อาฬวิกา ภิกฺขู นวกมฺมํ
กโรนฺติ อญฺญตโร ภิกฺขุ เหฏฺฐา หุตฺวา โคปานสึ อุจฺจาเรสิ
อุปริโม ภิกฺขุ มรณาธิปฺปาโย เหฏฺฐิมสฺส ภิกฺขุโน มตฺถเก
โคปานสึ มุญฺจิ โส ภิกฺขุ กาลมกาสิ เป โส ภิกฺขุ น
กาลมกาสิ ตสฺส กุกฺกุจฺจํ อโหสิ เป อนาปตฺติ ภิกฺขุ
ปาราชิกสฺส อาปตฺติ ถุลฺลจฺจยสฺสาติ เตน โข ปน สมเยน
อาฬวิกา ภิกฺขู นวกมฺมํ กโรนฺตา อฏฺฏกํ พนฺธนฺติ อญฺญตโร
ภิกฺขุ อญฺญตรํ ภิกฺขุํ เอตทโวจ อาวุโส อตฺร ฐิโต พนฺธาหีติ
โส ตตฺร ฐิโต พนฺธนฺโต ปริปติตฺวา กาลมกาสิ ตสฺส กุกฺกุจฺจํ
อโหสิ เป กึจิตฺโต ตฺวํ ภิกฺขูติ นาหํ ภควา มรณาธิปฺปาโยติ
อนาปตฺติ ภิกฺขุ นมรณาธิปฺปายสฺสาติ เตน โข ปน สมเยน
อาฬวิกา ภิกฺขู นวกมฺมํ กโรนฺตา อฏฺฏกํ พนฺธนฺติ อญฺญตโร
ภิกฺขุ มรณาธิปฺปาโย อญฺญตรํ ภิกฺขุํ เอตทโวจ อาวุโส อตฺร
ฐิโต พนฺธาหีติ โส ตตฺร ฐิโต พนฺธนฺโต ปริปติตฺวา กาลมกาสิ
เป ปริปติตฺวา น กาลมกาสิ ตสฺส กุกฺกุจฺจํ อโหสิ เป
อนาปตฺติ ภิกฺขุ ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ วิหารํ ฉาเทตฺวา


โอตรติ อญฺญตโร ภิกฺขุ ตํ ภิกฺขุํ เอตทโวจ อาวุโส อิโต
โอตราหีติ โส เตน โอตรนฺโต ปริปติตฺวา กาลมกาสิ ตสฺส
กุกฺกุจฺจํ อโหสิ เป อนาปตฺติ ภิกฺขุ นมรณาธิปฺปายสฺสาติ
เตน โข ปน สมเยน อญฺญตโร ภิกฺขุ วิหารํ ฉาเทตฺวา โอตรติ
อญฺญตโร ภิกฺขุ มรณาธิปฺปาโย ตํ ภิกฺขุํ เอตทโวจ อาวุโส
อิโต โอตราหีติ โส เตน โอตรนฺโต ปริปติตฺวา กาลมกาสิ
เป ปริปติตฺวา น กาลมกาสิ ตสฺส กุกฺกุจฺจํ อโหสิ
เป อนาปตฺติ ภิกฺขุ ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ อนภิรติยา
ปีฬิโต คิชฺฌกูฏํ อภิรูหิตฺวา ปปาเต ปปตนฺโต อญฺญตรํ วิลีวการํ
โอตฺถริตฺวา มาเรสิ ตสฺส กุกฺกุจฺจํ อโหสิ เป อนาปตฺติ
ภิกฺขุ ปาราชิกสฺส น จ ภิกฺขเว อตฺตานํ ปาเตตพฺพํ โย ปาเตยฺย
อาปตฺติ ทุกฺกฏสฺสาติ เตน โข ปน สมเยน ฉพฺพคฺคิยา
ภิกฺขู คิชฺฌกูฏํ ปพฺพตํ อภิรูหิตฺวา ทวาย สิลํ ปวิชฺฌึสุ สา
อญฺญตรํ โคปาลกํ โอตฺถริตฺวา มาเรสิ เตสํ กุกฺกุจฺจํ อโหสิ
เป อนาปตฺติ ภิกฺขเว ปาราชิกสฺส น จ ภิกฺขเว ทวาย
สิลา ปวิชฺฌิตพฺพา โย ปวิชฺเฌยฺย อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ คิลาโน




โหติ ตํ ภิกฺขู เสเทสุํ โส ภิกฺขุ กาลมกาสิ เตสํ
กุกฺกุจฺจํ อโหสิ เป อนาปตฺติ ภิกฺขเว นมรณาธิปฺปายสฺสาติ
เตน โข ปน สมเยน อญฺญตโร ภิกฺขุ คิลาโน โหติ ตํ
ภิกฺขู มรณาธิปฺปายา เสเทสุํ โส ภิกฺขุ กาลมกาสิ เป
โส ภิกฺขุ น กาลมกาสิ เตสํ กุกฺกุจฺจํ อโหสิ เป
อนาปตฺติ ภิกฺขเว ปาราชิกสฺส อาปตฺติ ถุลฺลจฺจยสฺสาติ เตน
โข ปน สมเยน อญฺญตรสฺส ภิกฺขุโน สีสาภิตาโป โหติ
ตสฺส ภิกฺขู นตฺถุํ อทํสุ โส ภิกฺขุ กาลมกาสิ เตสํ กุกฺกุจฺจํ
อโหสิ เป อนาปตฺติ ภิกฺขเว นมรณาธิปฺปายสฺสาติ เตน
โข ปน สมเยน อญฺญตรสฺส ภิกฺขุโน สีสาภิตาโป โหติ ตสฺส
ภิกฺขู มรณาธิปฺปายา นตฺถุํ อทํสุ โส ภิกฺขุ กาลมกาสิ
เป โส ภิกฺขุ น กาลมกาสิ เตสํ กุกฺกุจฺจํ อโหสิ เป
อนาปตฺติ ภิกฺขเว ปาราชิกสฺส อาปตฺติ ถุลฺลจฺจยสฺสาติ เตน
โข ปน สมเยน อญฺญตโร ภิกฺขุ คิลาโน โหติ ตํ ภิกฺขู
สมฺพาเหสุํ โส ภิกฺขุ กาลมกาสิ เตสํ กุกฺกุจฺจํ อโหสิ
เป อนาปตฺติ ภิกฺขเว นมรณาธิปฺปายสฺสาติ เตน โข
ปน สมเยน อญฺญตโร ภิกฺขุ คิลาโน โหติ ตํ ภิกฺขู มรณาธิปฺปายา
สมฺพาเหสุํ โส ภิกฺขุ กาลมกาสิ เป โส ภิกฺขุ
น กาลมกาสิ เตสํ กุกฺกุจฺจํ อโหสิ เป อนาปตฺติ ภิกฺขเว
ปาราชิกสฺส อาปตฺติ ถุลฺลจฺจยสฺสาติ เตน โข ปน สมเยน


อญฺญตโร ภิกฺขุ คิลาโน โหติ ตํ ภิกฺขู นหาเปสุํ
โส ภิกฺขุ กาลมกาสิ เตสํ กุกฺกุจฺจํ อโหสิ เป
อนาปตฺติ ภิกฺขเว นมรณาธิปฺปายสฺสาติ เตน โข ปน สมเยน
อญฺญตโร ภิกฺขุ คิลาโน โหติ ตํ ภิกฺขู มรณาธิปฺปายา
นหาเปสุํ โส ภิกฺขุ กาลมกาสิ เป โส ภิกฺขุ น
กาลมกาสิ เตสํ กุกฺกุจฺจํ อโหสิ เป อนาปตฺติ ภิกฺขเว
ปาราชิกสฺส อาปตฺติ ถุลฺลจฺจยสฺสาติ เตน โข ปน สมเยน
อญฺญตโร ภิกฺขุ คิลาโน โหติ ตํ ภิกฺขู เตเลน อพฺภญฺชึสุ
โส ภิกฺขุ กาลมกาสิ เตสํ กุกฺกุจฺจํ อโหสิ เป อนาปตฺติ
ภิกฺขเว นมรณาธิปฺปายสฺสาติ เตน โข ปน สมเยน อญฺญตโร
ภิกฺขุ คิลาโน โหติ ตํ ภิกฺขู มรณาธิปฺปายา เตเลน
อพฺภญฺชึสุ โส ภิกฺขุ กาลมกาสิ เป โส ภิกฺขุ น
กาลมกาสิ เตสํ กุกฺกุจฺจํ อโหสิ เป อนาปตฺติ ภิกฺขเว
ปาราชิกสฺส อาปตฺติ ถุลฺลจฺจยสฺสาติ เตน โข ปน สมเยน
อญฺญตโร ภิกฺขุ คิลาโน โหติ ตํ ภิกฺขู อุฏฺฐาเปสุํ โส
ภิกฺขุ กาลมกาสิ เตสํ กุกฺกุจฺจํ อโหสิ เป อนาปตฺติ
ภิกฺขเว นมรณาธิปฺปายสฺสาติ เตน โข ปน สมเยน อญฺญตโร
ภิกฺขุ คิลาโน โหติ ตํ ภิกฺขู มรณาธิปฺปายา อุฏฺฐาเปสุํ โส
ภิกฺขุ กาลมกาสิ เป โส ภิกฺขุ น กาลมกาสิ เตสํ
กุกฺกุจฺจํ อโหสิ เป อนาปตฺติ ภิกฺขเว ปาราชิกสฺส อาปตฺติ


ถุลฺลจฺจยสฺสาติ เตน โข ปน สมเยน อญฺญตโร ภิกฺขุ
คิลาโน โหติ ตํ ภิกฺขู นิปาเตสุํ โส ภิกฺขุ กาลมกาสิ
เตสํ กุกฺกุจฺจํ อโหสิ เป อนาปตฺติ ภิกฺขเว นมรณาธิปฺปายสฺสาติ
เตน โข ปน สมเยน อญฺญตโร ภิกฺขุ
คิลาโน โหติ ตํ ภิกฺขู มรณาธิปฺปายา นิปาเตสุํ โส
ภิกฺขุ กาลมกาสิ เป โส ภิกฺขุ น กาลมกาสิ เตสํ
กุกฺกุจฺจํ อโหสิ เป อนาปตฺติ ภิกฺขเว ปาราชิกสฺส อาปตฺติ
ถุลฺลจฺจยสฺสาติ เตน โข ปน สมเยน อญฺญตโร ภิกฺขุ คิลาโน
โหติ ตสฺส ภิกฺขู อนฺนํ อทํสุ โส ภิกฺขุ กาลมกาสิ
เตสํ กุกฺกุจฺจํ อโหสิ เป อนาปตฺติ ภิกฺขเว นมรณาธิปฺปายสฺสาติ
เตน โข ปน สมเยน อญฺญตโร ภิกฺขุ คิลาโน
โหติ ตสฺส ภิกฺขู มรณาธิปฺปายา อนฺนํ อทํสุ โส ภิกฺขุ
กาลมกาสิ เป โส ภิกฺขุ น กาลมกาสิ เตสํ กุกฺกุจฺจํ อโหสิ
เป อนาปตฺติ ภิกฺขเว ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ คิลาโน โหติ ตสฺส
ภิกฺขู ปานํ อทํสุ โส ภิกฺขุ กาลมกาสิ เตสํ กุกฺกุจฺจํ
อโหสิ เป อนาปตฺติ ภิกฺขเว นมรณาธิปฺปายสฺสาติ เตน
โข ปน สมเยน อญฺญตโร ภิกฺขุ คิลาโน โหติ ตสฺส ภิกฺขู
มรณาธิปฺปายา ปานํ อทํสุ โส ภิกฺขุ กาลมกาสิ เป
โส ภิกฺขุ น กาลมกาสิ เตสํ กุกฺกุจฺจํ อโหสิ เป อนาปตฺติ


ภิกฺขเว ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรา อิตฺถี ปวุตฺถปติกา
ชาเรน คพฺภินี โหติ สา กุลูปกํ ภิกฺขุํ เอตทโวจ อิงฺฆยฺย
คพฺภปาตนํ ชานาหีติ สุฏฺฐุ ภคินีติ ตสฺสา คพฺภปาตนํ อทาสิ
ทารโก กาลมกาสิ ตสฺส กุกฺกุจฺจํ อโหสิ เป อาปตฺตึ
ตฺวํ ภิกฺขุ อาปนฺโน ปาราชิกนฺติ เตน โข ปน สมเยน
อญฺญตรสฺส ปุริสสฺส เทฺว ปชาปติโย โหนฺติ เอกา วญฺฌา
เอกา วิชายินี วญฺฌา อิตฺถี กุลูปกํ ภิกฺขุํ เอตทโวจ สเจ
สา ภนฺเต วิชายิสฺสติ สพฺพสฺส กุฏุมฺพสฺส อิสฺสรา ภวิสฺสติ
อิงฺฆยฺย ตสฺสา คพฺภปาตนํ ชานาหีติ สุฏฺฐุ ภคินีติ ตสฺสา
คพฺภปาตนํ อทาสิ ทารโก กาลมกาสิ มาตา น กาลมกาสิ
ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน
ปาราชิกนฺติ เตน โข ปน สมเยน อญฺญตรสฺส ปุริสสฺส เทฺว
ปชาปติโย โหนฺติ เอกา วญฺฌา เอกา วิชายินี วญฺฌา อิตฺถี
กุลูปกํ ภิกฺขุํ เอตทโวจ สเจ สา ภนฺเต วิชายิสฺสติ สพฺพสฺส
กุฏุมฺพสฺส อิสฺสรา ภวิสฺสติ อิงฺฆยฺย ตสฺสา คพฺภปาตนํ ชานาหีติ
สุฏฺฐุ ภคินีติ ตสฺสา คพฺภปาตนํ อทาสิ มาตา กาลมกาสิ
ทารโก น กาลมกาสิ ตสฺส กุกฺกุจฺจํ อโหสิ เป อนาปตฺติ
ภิกฺขุ ปาราชิกสฺส อาปตฺติ ถุลฺลจฺจยสฺสาติ เตน โข ปน
สมเยน อญฺญตรสฺส ปุริสสฺส เทฺว ปชาปติโย โหนฺติ เอกา


วญฺฌา เอกา วิชายินี วญฺฌา อิตฺถี กุลูปกํ ภิกฺขุํ เอตทโวจ
สเจ สา ภนฺเต วิชายิสฺสติ สพฺพสฺส กุฏุมฺพสฺส อิสฺสรา ภวิสฺสติ
อิงฺฆยฺย ตสฺสา คพฺภปาตนํ ชานาหีติ สุฏฺฐุ ภคินีติ ตสฺสา
คพฺภปาตนํ อทาสิ อุโภ กาลมกํสุ เป อุโภ น กาลมกํสุ
ตสฺส กุกฺกุจฺจํ อโหสิ เป อนาปตฺติ ภิกฺขุ ปาราชิกสฺส อาปตฺติ
ถุลฺลจฺจยสฺสาติ เตน โข ปน สมเยน อญฺญตรา คพฺภินี
อิตฺถี กุลูปกํ ภิกฺขุํ เอตทโวจ อิงฺฆยฺย คพฺภปาตนํ ชานาหีติ
เตนหิ ภคินิ มทฺทสฺสูติ สา มทฺทิตฺวา คพฺภํ ปาเตสิ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตรา คพฺภินี อิตฺถี กุลูปกํ ภิกฺขุํ
เอตทโวจ อิงฺฆยฺย คพฺภปาตนํ ชานาหีติ เตนหิ ภคินิ ตาเปหีติ
สา ตาเปตฺวา คพฺภํ ปาเตสิ ตสฺส กุกฺกุจฺจํ อโหสิ เป อาปตฺตึ
ตฺวํ ภิกฺขุ อาปนฺโน ปาราชิกนฺติ เตน โข ปน สมเยน
อญฺญตรา วญฺฌา อิตฺถี กุลูปกํ ภิกฺขุํ เอตทโวจ อิงฺฆยฺย
เภสชฺชํ ชานาหิ เยนาหํ วิชาเยยฺยนฺติ สุฏฺฐุ ภคินีติ ตสฺสา
เภสชฺชํ อทาสิ สา กาลมกาสิ กุกฺกุจฺจํ อโหสิ เป
อนาปตฺติ ภิกฺขุ ปาราชิกสฺส อาปตฺติ ทุกฺกฏสฺสาติ เตน โข ปน
สมเยน อญฺญตรา วิชายินี อิตฺถี กุลูปกํ ภิกฺขุํ เอตทโวจ อิงฺฆยฺย
เภสชฺชํ ชานาหิ เยนาหํ น วิชาเยยฺยนฺติ สุฏฺฐุ ภคินีติ ตสฺสา
เภสชฺชํ อทาสิ สา กาลมกาสิ ตสฺส กุกฺกุจฺจํ อโหสิ เป


อนาปตฺติ ภิกฺขุ ปาราชิกสฺส อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู สตฺตรสวคฺคิยํ
ภิกฺขุํ องฺคุลิปโตทเกน หาเสสุํ โส ภิกฺขุ อุตฺตสนฺโต อนสฺสาสโก
กาลมกาสิ เตสํ กุกฺกุจฺจํ อโหสิ เป อนาปตฺติ ภิกฺขเว
ปาราชิกสฺส อาปตฺติ ปาจิตฺติยสฺสาติ
เตน โข ปน สมเยน สตฺตรสวคฺคิยา ภิกฺขู ฉพฺพคฺคิยํ
ภิกฺขุํ กมฺมํ กริสฺสามาติ โอตฺถริตฺวา มาเรสุํ เตสํ กุกฺกุจฺจํ อโหสิ
เป อนาปตฺติ ภิกฺขเว ปาราชิกสฺส อาปตฺติ ปาจิตฺติยสฺสาติ
เตน โข ปน สมเยน อญฺญตโร ภูตเวชฺชโก ภิกฺขุ
ยกฺขํ ชีวิตา โวโรเปสิ ตสฺส กุกฺกุจฺจํ อโหสิ เป อนาปตฺติ
ภิกฺขุ ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ อญฺญตรํ ภิกฺขุํ
วาฬยกฺขํ วิหารํ ปาเหสิ ตํ ยกฺขา ชีวิตา โวโรเปสุํ ตสฺส
กุกฺกุจฺจํ อโหสิ เป อนาปตฺติ ภิกฺขุ นมรณาธิปฺปายสฺสาติ
เตน โข ปน สมเยน อญฺญตโร ภิกฺขุ มรณาธิปฺปาโย อญฺญตรํ
ภิกฺขุํ วาฬยกฺขํ วิหารํ ปาเหสิ ตํ ยกฺขา ชีวิตา โวโรเปสุํ
เป ตํ ยกฺขา น ชีวิตา โวโรเปสุํ ตสฺส กุกฺกุจฺจํ อโหสิ
เป อนาปตฺติ ภิกฺขุ ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ อญฺญตรํ ภิกฺขุํ วาฬกนฺตารํ



ปาเหสิ ตํ วาฬา ชีวิตา โวโรเปสุํ ตสฺส กุกฺกุจฺจํ อโหสิ
เป อนาปตฺติ ภิกฺขุ นมรณาธิปฺปายสฺสาติ เตน โข ปน
สมเยน อญฺญตโร ภิกฺขุ มรณาธิปฺปาโย อญฺญตรํ ภิกฺขุํ วาฬกนฺตารํ
ปาเหสิ ตํ วาฬา ชีวิตา โวโรเปสุํ เป ตํ วาฬา ชีวิตา น
โวโรเปสุํ ตสฺส กุกฺกุจฺจํ อโหสิ เป อนาปตฺติ ภิกฺขุ
ปาราชิกสฺส อาปตฺติ ถุลฺลจฺจยสฺสาติ เตน โข ปน สมเยน
อญฺญตโร ภิกฺขุ อญฺญตรํ ภิกฺขุํ โจรกนฺตารํ ปาเหสิ ตํ โจรา
ชีวิตา โวโรเปสุํ ตสฺส กุกฺกุจฺจํ อโหสิ เป อนาปตฺติ ภิกฺขุ
นมรณาธิปฺปายสฺสาติ เตน โข ปน สมเยน อญฺญตโร ภิกฺขุ
มรณาธิปฺปาโย อญฺญตรํ ภิกฺขุํ โจรกนฺตารํ ปาเหสิ ตํ โจรา ชีวิตา
โวโรเปสุํ เป ตํ โจรา น ชีวิตา โวโรเปสุํ ตสฺส กุกฺกุจฺจํ
อโหสิ อนาปตฺติ ภิกฺขุ ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ ตํ มญฺญมาโน
ตํ ชีวิตา โวโรเปสิ ตํ มญฺญมาโน อญฺญํ ชีวิตา โวโรเปสิ
อญฺญํ มญฺญมาโน ตํ ชีวิตา โวโรเปสิ อญฺญํ มญฺญมาโน
อญฺญํ ชีวิตา โวโรเปสิ ตสฺส กุกฺกุจฺจํ อโหสิ เป อาปตฺตึ
ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตโร ภิกฺขุ อมนุสฺเสน
คหิโต โหติ อญฺญตโร ภิกฺขุ ตสฺส ภิกฺขุโน ปหารํ อทาสิ
โส ภิกฺขุ กาลมกาสิ ตสฺส กุกฺกุจฺจํ อโหสิ เป อนาปตฺติ


ภิกฺขุ นมรณาธิปฺปายสฺสาติ เตน โข ปน สมเยน อญฺญตโร
ภิกฺขุ อมนุสฺเสน คหิโต โหติ อญฺญตโร ภิกฺขุ มรณาธิปฺปาโย
ตสฺส ภิกฺขุโน ปหารํ อทาสิ โส ภิกฺขุ กาลมกาสิ เป โส
ภิกฺขุ น กาลมกาสิ ตสฺส กุกฺกุจฺจํ อโหสิ เป อนาปตฺติ
ภิกฺขุ ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ กลฺยาณกมฺมสฺส
สคฺคกถํ กเถสิ โส อธิมุตฺโต กาลมกาสิ ตสฺส กุกฺกุจฺจํ
อโหสิ เป อนาปตฺติ ภิกฺขุ นมรณาธิปฺปายสฺสาติ เตน
โข ปน สมเยน อญฺญตโร ภิกฺขุ มรณาธิปฺปาโย กลฺยาณกมฺมสฺส
สคฺคกถํ กเถสิ โส อธิมุตฺโต กาลมกาสิ เป โส อธิมุตฺโต
น กาลมกาสิ ตสฺส กุกฺกุจฺจํ อโหสิ เป อนาปตฺติ ภิกฺขุ
ปาราชิกสฺส อาปตฺติ ถุลฺลจฺจยสฺสาติ เตน โข ปน สมเยน
อญฺญตโร ภิกฺขุ เนรยิกสฺส นิรยกถํ กเถสิ โส อุตฺตสิตฺวา
กาลมกาสิ ตสฺส กุกฺกุจฺจํ อโหสิ เป อนาปตฺติ ภิกฺขุ
นมรณาธิปฺปายสฺสาติ เตน โข ปน สมเยน อญฺญตโร ภิกฺขุ
มรณาธิปฺปาโย เนรยิกสฺส นิรยกถํ กเถสิ โส อุตฺตสิตฺวา
กาลมกาสิ เป โส อุตฺตสิตฺวา น กาลมกาสิ ตสฺส กุกฺกุจฺจํ
อโหสิ เป อนาปตฺติ ภิกฺขุ ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน อาฬวิกา ภิกฺขู นวกมฺมํ
กโรนฺตา รุกฺขํ ฉินฺทนฺติ อญฺญตโร ภิกฺขุ อญฺญตรํ ภิกฺขุํ


เอตทโวจ อาวุโส อตฺร ฐิโต ฉินฺทาหีติ ตํ ตตฺร ฐิตํ ฉินฺทนฺตํ
รุกฺโข โอตฺถริตฺวา มาเรสิ ตสฺส กุกฺกุจฺจํ อโหสิ เป อนาปตฺติ
ภิกฺขุ นมรณาธิปฺปายสฺสาติ เตน โข ปน สมเยน อาฬวิกา
ภิกฺขู นวกมฺมํ กโรนฺตา รุกฺขํ ฉินฺทนฺติ อญฺญตโร ภิกฺขุ
มรณาธิปฺปาโย อญฺญตรํ ภิกฺขุํ เอตทโวจ อาวุโส อตฺร ฐิโต
ฉินฺทาหีติ ตํ ตตฺร ฐิตํ ฉินฺทนฺตํ รุกฺโข โอตฺถริตฺวา มาเรสิ
เป รุกฺโข โอตฺถริตฺวา น มาเรสิ ตสฺส กุกฺกุจฺจํ อโหสิ
เป อนาปตฺติ ภิกฺขุ ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน ฉพฺพคฺคิยา ภิกฺขู ทายํ อาลิมฺเปสุํ
มนุสฺสา ทฑฺฒา กาลมกํสุ เตสํ กุกฺกุจฺจํ อโหสิ เป อนาปตฺติ
ภิกฺขเว นมรณาธิปฺปายสฺสาติ เตน โข ปน สมเยน ฉพฺพคฺคิยา
ภิกฺขู มรณาธิปฺปายา ทายํ อาลิมฺเปสุํ มนุสฺสา ทฑฺฒา กาลมกํสุ
เป มนุสฺสา ทฑฺฒา น กาลมกํสุ เตสํ กุกฺกุจฺจํ อโหสิ
เป อนาปตฺติ ภิกฺขเว ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ อาฆาตนํ
คนฺตฺวา โจรฆาตกํ เอตทโวจ อาวุโส มายิมํ กิลเมสิ เอเกน
ปหาเรน ชีวิตา โวโรเปหีติ สุฏฺฐุ ภนฺเตติ เอเกน ปหาเรน
ชีวิตา โวโรเปสิ ตสฺส กุกฺกุจฺจํ อโหสิ เป อาปตฺตึ ตฺวํ
ภิกฺขุ อาปนฺโน ปาราชิกนฺติ เตน โข ปน สมเยน อญฺญตโร
ภิกฺขุ อาฆาตนํ คนฺตฺวา โจรฆาตํ เอตทโวจ อาวุโส มายิมํ


กิลเมสิ เอเกน ปหาเรน ชีวิตา โวโรเปหีติ โส นาหํ ตุยฺหํ
วจนํ กริสฺสามีติ ตํ ชีวิตา โวโรเปสิ ตสฺส กุกฺกุจฺจํ อโหสิ
เป อนาปตฺติ ภิกฺขุ ปาราชิกสฺส อาปตฺติ ทุกฺกฏสฺสาติ
เตน โข ปน สมเยน อญฺญตโร ปุริโส กุลฆเร
หตฺถปาทจฺฉินฺโน ญาตเกหิ สมฺปริกิณฺโณ โหติ อญฺญตโร
ภิกฺขุ เต มนุสฺเส เอตทโวจ อาวุโส อิจฺฉถ อิมสฺส มรณนฺติ
อาม ภนฺเต อิจฺฉามาติ เตนหิ ตกฺกํ ปาเยถาติ เต ตํ
ตกฺกํ ปาเยสุํ โส กาลมกาสิ ตสฺส กุกฺกุจฺจํ อโหสิ เป
อาปตฺตึ ตฺวํ ภิกฺขุ อาปนฺโน ปาราชิกนฺติ เตน โข ปน สมเยน
อญฺญตโร ปุริโส กุลฆเร หตฺถปาทจฺฉินฺโน ญาตเกหิ สมฺปริกิณฺโณ
โหติ อญฺญตรา ภิกฺขุนี เต มนุสฺเส เอตทโวจ อาวุโส อิจฺฉถ
อิมสฺส มรณนฺติ อามยฺเย อิจฺฉามาติ เตนหิ โลณโสจิรกํ
ปาเยถาติ เต ตํ โลณโสจิรกํ ปาเยสุํ โส กาลมกาสิ
ตสฺสา กุกฺกุจฺจํ อโหสิ อถโข สา ภิกฺขุนี ภิกฺขุนีนํ เอตมตฺถํ
อาโรเจสิ ภิกฺขุนิโย ภิกฺขูนํ เอตมตฺถํ อาโรเจสุํ ภิกฺขู
ภควโต เอตมตฺถํ อาโรเจสุํ อาปตฺตึ สา ภิกฺขเว ภิกฺขุนี
อาปนฺนา ปาราชิกนฺติ
ตติยปาราชิกํ นิฏฺฐิตํ




จตุตฺถปาราชิกกณฺฑํ
เตน สมเยน พุทฺโธ ภควา เวสาลิยํ วิหรติ มหาวเน
กูฏาคารสาลายํ เตน โข ปน สมเยน สมฺพหุลา สนฺทิฏฺฐา
สมฺภตฺตา ภิกฺขู วคฺคุมุทาย นทิยา ตีเร วสฺสํ อุปคจฺฉึสุ เตน
โข ปน สมเยน วชฺชี ทุพฺภิกฺขา โหติ ทฺวีหิติกา เสตฏฺฐิกา
สลากาวุตฺตา น สุกรา อุญฺเฉน ปคฺคเหน ยาเปตุํ อถโข เตสํ
ภิกฺขูนํ เอตทโหสิ เอตรหิ โข วชฺชี ทุพฺภิกฺขา ทฺวีหิติกา เสตฏฺฐิกา
สลากาวุตฺตา น สุกรา อุญฺเฉน ปคฺคเหน ยาเปตุํ เกน นุ โข
มยํ อุปาเยน สมคฺคา สมฺโมทมานา อวิวทมานา ผาสุกํ วสฺสํ
วเสยฺยาม น จ ปิณฺฑเกน กิลเมยฺยามาติ เอกจฺเจ เอวมาหํสุ
หนฺท มยํ อาวุโส คิหีนํ กมฺมนฺตํ อธิฏฺเฐม เอวนฺเต อมฺหากํ
ทาตุํ มญฺญิสฺสนฺติ เอวํ มยํ สมคฺคา สมฺโมทมานา อวิวทมานา
ผาสุกํ วสฺสํ วสิสฺสาม น จ ปิณฺฑเกน กิลมิสฺสามาติ เอกจฺเจ
เอวมาหํสุ อลํ อาวุโส กึ คิหีนํ กมฺมนฺตํ อธิฏฺฐิเตน หนฺท มยํ
อาวุโส คิหีนํ ทูเตยฺยํ หราม เอวนฺเต อมฺหากํ ทาตุํ มญฺญิสฺสนฺติ
เอวํ มยํ สมคฺคา สมฺโมทมานา อวิวทมานา ผาสุกํ วสฺสํ วสิสฺสาม
น จ ปิณฺฑเกน กิลมิสฺสามาติ เอกจฺเจ เอวมาหํสุ อลํ อาวุโส
กึ คิหีนํ กมฺมนฺตํ อธิฏฺฐิเตน กึ คิหีนํ ทูเตยฺยํ หเฏน หนฺท



มยํ อาวุโส คิหีนํ อญฺญมญฺญสฺส อุตฺตริมนุสฺสธมฺมสฺส วณฺณํ
ภาสิสฺสาม อสุโก ภิกฺขุ ปฐมสฺส ฌานสฺส ลาภี อสุโก ภิกฺขุ
ทุติยสฺส ฌานสฺส ลาภี อสุโก ภิกฺขุ ตติยสฺส ฌานสฺส ลาภี
อสุโก ภิกฺขุ จตุตฺถสฺส ฌานสฺส ลาภี อสุโก ภิกฺขุ โสตาปนฺโน
อสุโก ภิกฺขุ สกทาคามี อสุโก ภิกฺขุ อนาคามี อสุโก ภิกฺขุ
อรหา อสุโก ภิกฺขุ เตวิชฺโช อสุโก ภิกฺขุ ฉฬภิญฺโญติ เอวนฺเต
อมฺหากํ ทาตุํ มญฺญิสฺสนฺติ เอวํ มยํ สมคฺคา สมฺโมทมานา
อวิวทมานา ผาสุกํ วสฺสํ วสิสฺสาม น จ ปิณฺฑเกน กิลมิสฺสามาติ
เอโสเยว โข อาวุโส เสยฺโย โย อมฺหากํ คิหีนํ อญฺญมญฺญสฺส
อุตฺตริมนุสฺสธมฺมสฺส วณฺโณ ภาสิโตติ อถโข เต ภิกฺขู คิหีนํ
อญฺญมญฺญสฺส อุตฺตริมนุสฺสธมฺมสฺส วณฺณํ ภาสึสุ อสุโก ภิกฺขุ
ปฐมสฺส ฌานสฺส ลาภี เป อสุโก ภิกฺขุ จตุตฺถสฺส ฌานสฺส
ลาภี อสุโก ภิกฺขุ โสตาปนฺโน เป อสุโก ภิกฺขุ ฉฬภิญฺโญติ
อถโข เต มนุสฺสา ลาภา วต โน สุลทฺธํ วต โน เยสํ โน
เอวรูปา ภิกฺขู วสฺสํ อุปคตา น วต โน อิโต ปุพฺเพ เอวรูปา
ภิกฺขู วสฺสํ อุปคตา ยถยิเม ภิกฺขู สีลวนฺโต กลฺยาณธมฺมาติ
เต น ตาทิสานิ โภชนานิ อตฺตนา ภุญฺชนฺติ น มาตาปิตูนํ เทนฺติ
น ปุตฺตทารสฺส เทนฺติ น ทาสกมฺมกรโปริสสฺส เทนฺติ น
มิตฺตามจฺจานํ เทนฺติ น ญาติสาโลหิตานํ เทนฺติ ยาทิสานิ



ภิกฺขูนํ เทนฺติ น ตาทิสานิ ขาทนียานิ อตฺตนา ขาทนฺติ น
มาตาปิตูนํ เทนฺติ เป น ญาติสาโลหิตานํ เทนฺติ ยาทิสานิ
ภิกฺขูนํ เทนฺติ น ตาทิสานิ สายนียานิ อตฺตนา สายนฺติ น
มาตาปิตูนํ เทนฺติ เป น ญาติสาโลหิตานํ เทนฺติ ยาทิสานิ
ภิกฺขูนํ เทนฺติ น ตาทิสานิ ปานานิ อตฺตนา ปิวนฺติ น มาตาปิตูนํ
เทนฺติ น ปุตฺตทารสฺส เทนฺติ น ทาสกมฺมกรโปริสสฺส
เทนฺติ น มิตฺตามจฺจานํ เทนฺติ น ญาติสาโลหิตานํ เทนฺติ
ยาทิสานิ ภิกฺขูนํ เทนฺติ อถโข เต ภิกฺขู วณฺณวนฺโต อเหสุํ
ปีนินฺทฺริยา ปสนฺนมุขวณฺณา วิปฺปสนฺนจฺฉวิวณฺณา อาจิณฺณํ
โข ปเนตํ วสฺสํ วุตฺถานํ ภิกฺขูนํ ภควนฺตํ ทสฺสนาย อุปสงฺกมิตุํ
อถโข เต ภิกฺขู วสฺสํ วุตฺถา เตมาสจฺจเยน เสนาสนํ สํสาเมตฺวา
ปตฺตจีวรมาทาย เยน เวสาลี เตน ปกฺกมึสุ อนุปุพฺเพน
จาริกํ จรมานา เยน เวสาลี เยน มหาวนํ เยน กูฏาคารสาลา
เยน ภควา เตนุปสงฺกมึสุ อุปสงฺกมิตฺวา ภควนฺตํ อภิวาเทตฺวา
เอกมนฺตํ นิสีทึสุ
เตน โข ปน สมเยน ทิสาสุ วสฺสํ วุตฺถา ภิกฺขู กิสา
โหนฺติ ลูขา ทุพฺพณฺณา อุปฺปณฺฑุปฺปณฺฑุกชาตา ธมนิสนฺถตคตฺตา
วคฺคุมุทาตีริยา ปน ภิกฺขู วณฺณวนฺโต โหนฺติ ปีนินฺทฺริยา




ปสนฺนมุขวณฺณา วิปฺปสนฺนจฺฉวิวณฺณา อาจิณฺณํ โข ปเนตํ พุทฺธานํ
ภควนฺตานํ อาคนฺตุเกหิ ภิกฺขูหิ สทฺธึ ปฏิสมฺโมทิตุํ อถโข
ภควา วคฺคุมุทาตีริเย ภิกฺขู เอตทโวจ กจฺจิ ภิกฺขเว ขมนียํ
กจฺจิ ยาปนียํ กจฺจิ สมคฺคา สมฺโมทมานา อวิวทมานา ผาสุกํ
วสฺสํ วสิตฺถ น จ ปิณฺฑเกน กิลมิตฺถาติ ขมนียํ ภควา
ยาปนียํ ภควา สมคฺคา จ มยํ ภนฺเต สมฺโมทมานา อวิวทมานา
ผาสุกํ วสฺสํ วสิมฺหา น จ ปิณฺฑเกน กิลมิมฺหาติ ชานนฺตาปิ
ตถาคตา ปุจฺฉนฺติ ชานนฺตาปิ น ปุจฺฉนฺติ กาลํ วิทิตฺวา ปุจฺฉนฺติ
กาลํ วิทิตฺวา น ปุจฺฉนฺติ อตฺถสญฺหิตํ ตถาคตา ปุจฺฉนฺติ โน
อนตฺถสญฺหิตํ อนตฺถสญฺหิเต เสตุฆาโต ตถาคตานํ ทฺวีหากาเรหิ
พุทฺธา ภควนฺโต ภิกฺขู ปฏิปุจฺฉนฺติ ธมฺมํ วา เทสิสฺสาม
สาวกานํ วา สิกฺขาปทํ ปญฺญาเปสฺสามาติ อถโข ภควา
วคฺคุมุทาตีริเย ภิกฺขู เอตทโวจ ยถา กถํ ปน ตุเมฺห ภิกฺขเว
สมคฺคา สมฺโมทมานา อวิวทมานา ผาสุกํ วสฺสํ วสิตฺถ น จ
ปิณฺฑเกน กิลมิตฺถาติ อถโข เต ภิกฺขู ภควโต เอตมตฺถํ
อาโรเจสุํ กจฺจิ ปน โว ภิกฺขเว ภูตนฺติ อภูตํ ภควาติ
วิครหิ พุทฺโธ ภควา อนนุจฺฉวิกํ โมฆปุริสา อนนุโลมิกํ
อปฺปฏิรูปํ อสฺสามณกํ อกปฺปิยํ อกรณียํ กถํ หิ นาม ตุเมฺห
โมฆปุริสา อุทรสฺส การณา คิหีนํ อญฺญมญฺญสฺส
อุตฺตริมนุสฺสธมฺมสฺส วณฺณํ ภาสิสฺสถ วรํ ตุเมฺหหิ โมฆปุริสา ติเณฺหน


โควิกนฺตเนน กุจฺฉิปริกนฺโต น เตฺวว อุทรสฺส การณา คิหีนํ
อญฺญมญฺญสฺส อุตฺตริมนุสฺสธมฺมสฺส วณฺโณ ภาสิโต ตํ กิสฺส
เหตุ ตโตนิทานํ หิ โมฆปุริสา มรณํ วา นิคจฺเฉยฺย มรณมตฺตํ
วา ทุกฺขํ น เตฺวว ตปฺปจฺจยา กายสฺส เภทา ปรํ มรณา
อปายํ ทุคฺคตึ วนิปาตํ นิรยํ อุปปชฺเชยฺย อิโตนิทานญฺจ โข
โมฆปุริสา กายสฺส เภทา ปรํ มรณา อปายํ ทุคฺคตึ วินิปาตํ
นิรยํ อุปปชฺเชยฺย เนตํ โมฆปุริสา อปฺปสนฺนานํ วา ปสาทาย
ปสนฺนานํ วา ภิยฺโยภาวาย เป วิครหิตฺวา ธมฺมึ กถํ กตฺวา
ภิกฺขู อามนฺเตสิ
ปญฺจิเม ภิกฺขเว มหาโจรา สนฺโต สํวิชฺชมานา โลกสฺมึ
กตเม ปญฺจ อิธ ภิกฺขเว เอกจฺจสฺส มหาโจรสฺส เอวํ โหติ
กุทาสฺสุ นามาหํ สเตน วา สหสฺเสน วา ปริวุโต คามนิคมราชธานีสุ
อาหิณฺฑิสฺสามิ หนนฺโต ฆาเตนฺโต ฉินฺทนฺโต เฉทาเปนฺโต ปจนฺโต
ปจาเปนฺโตติ โส อปเรน สมเยน สเตน วา สหสฺเสน วา
ปริวุโต คามนิคมราชธานีสุ อาหิณฺฑติ หนนฺโต ฆาเตนฺโต ฉินฺทนฺโต
เฉทาเปนฺโต ปจนฺโต ปจาเปนฺโต เอวเมว โข ภิกฺขเว อิเธกจฺจสฺส
ปาปภิกฺขุโน เอวํ โหติ กุทาสฺสุ นามาหํ สเตน วา สหสฺเสน
วา ปริวุโต คามนิคมราชธานีสุ จาริกํ จริสฺสามิ สกฺกโต ครุกโต
มานิโต ปูชิโต อปจิโต คหฏฺฐานญฺเจว ปพฺพชิตานญฺจ ลาภี



จีวรปิณฺฑปาตเสนาสนคิลานปจฺจยเภสชฺชปริกฺขารานนฺติ โส อปเรน
สมเยน สเตน วา สหสฺเสน วา ปริวุโต คามนิคมราชธานีสุ
จาริกํ จรติ สกฺกโต ครุกโต มานิโต ปูชิโต อปจิโต
นญฺเจว ปพฺพชิตานญฺจ ลาภี
จีวรปิณฺฑปาตเสนาสนคิลานปจฺจยเภสชฺชปริกฺขารานํ อยํ ภิกฺขเว ปฐโม มหาโจโร สนฺโต สํวิชฺชมาโน
โลกสฺมึ ปุน จปรํ ภิกฺขเว อิเธกจฺโจ ปาปภิกฺขุ ตถาคตปฺปเวทิตํ
ธมฺมวินยํ ปริยาปุณิตฺวา อตฺตโน หทติ อยํ ภิกฺขเว ทุติโย
มหาโจโร สนฺโต สํวิชฺชมาโน โลกสฺมึ ปุน จปรํ ภิกฺขเว อิเธกจฺโจ
ปาปภิกฺขุ สุทฺธํ พฺรหฺมจารึ ปริสุทฺธํ พฺรหฺมจริยํ จรนฺตํ อมูลเกน
อพฺรหฺมจริเยน อนุทฺธํเสติ อยํ ภิกฺขเว ตติโย มหาโจโร สนฺโต
สํวิชฺชมาโน โลกสฺมึ ปุน จปรํ ภิกฺขเว อิเธกจฺโจ ปาปภิกฺขุ
ยานิ ตานิ สงฺฆสฺส ครุภณฺฑานิ ครุปริกฺขารานิ เสยฺยถีทํ อาราโม
อารามวตฺถุ วิหาโร วิหารวตฺถุ มญฺโจ ปีฐํ ภิสี พิมฺโพหนํ โลหกุมฺภี
โลหภาณกํ โลหวารโก โลหกฏาหํ วาสี ผรสุ กุฐารี กุทฺทาโล
นิขาทนํ วลฺลี เวฬุ มุญฺชํ ปพฺพชํ ติณํ มตฺติกา ทารุภณฺฑํ
มตฺติกาภณฺฑํ เตหิ คิหี สงฺคณฺหาติ อุปลาเปติ อยํ ภิกฺขเว
จตุตฺโถ มหาโจโร สนฺโต สํวิชฺชมาโน โลกสฺมึ สเทวเก ภิกฺขเว
โลเก สมารเก สพฺรหฺมเก สสฺสมณพฺราหฺมณิยา ปชาย
มนุสฺสาย อยํ อคฺโค มหาโจโร โย อสนฺตํ อภูตํ



อุตฺตริมนุสฺสธมฺมํ อุลฺลปติ ตํ กิสฺส เหตุ เถยฺยาย โว ภิกฺขเว รฏฺฐปิณฺโฑ
ภุตฺโตติ
อญฺญถา สนฺตมตฺตานํ อญฺญถา โย ปเวทเย
นิกจฺจ กิตวสฺเสว ภุตฺตํ เถยฺเยน ตสฺส ตํ
กาสาวกณฺฐา พหโว ปาปธมฺมา อสญฺญตา
ปาปา ปาเปหิ กมฺเมหิ นิรยนฺเต อุปปชฺชเร
เสยฺโย อโยคุโฬ ภุตฺโต ตตฺโต อคฺคิสิขูปโม
ยญฺเจ ภุญฺเชยฺย ทุสฺสีโล รฏฺฐปิณฺฑํ อสญฺญโตติ
อถโข ภควา วคฺคุมุทาตีริเย ภิกฺขู อเนกปริยาเยน
วิครหิตฺวา ทุพฺภรตาย ทุปฺโปสตาย เป เอวญฺจ ปน ภิกฺขเว
อิมํ สิกฺขาปทํ อุทฺทิเสยฺยาถ โย ปน ภิกฺขุ อนภิชานํ
อุตฺตริมนุสฺสธมฺมํ อตฺตูปนายิกํ อลมริยญาณทสฺสนํ สมุทาจเรยฺย อิติ ชานามิ
อิติ ปสฺสามีติ ตโต อปเรน สมเยน สมนุคฺคาหิยมาโน วา
อสมนุคฺคาหิยมาโน วา อาปนฺโน วิสุทฺธาเปกฺโข เอวํ วเทยฺย
อชานเมวํ อาวุโส อวจํ ชานามิ อปสฺสํ ปสฺสามิ ตุจฺฉํ มุสา
วิลปินฺติ อยมฺปิ ปาราชิโก โหติ อสํวาโสติ เอวญฺจิทํ ภควตา
ภิกฺขูนํ สิกฺขาปทํ ปญฺญตฺตํ โหติ
เตน โข ปน สมเยน สมฺพหุลา ภิกฺขู อทิฏฺเฐ
ทิฏฺฐสญฺญิโน อปตฺเต ปตฺตสญฺญิโน อนธิคเต อธิคตสญฺญิโน อสจฺฉิกเต



สจฺฉิกตสญฺญิโน อธิมาเนน อญฺญํ พฺยากรึสุ เตสํ อปเรน
สมเยน ราคายปิ จิตฺตํ นมติ โทสายปิ จิตฺตํ นมติ โมหายปิ
จิตฺตํ นมติ เตสํ กุกฺกุจฺจํ อโหสิ ภควตา สิกฺขาปทํ ปญฺญตฺตํ
มยญฺจมฺหา อทิฏฺเฐ ทิฏฺฐสญฺญิโน อปตฺเต ปตฺตสญฺญิโน อนธิคเต
อธิคตสญฺญิโน อสจฺฉิกเต สจฺฉิกตสญฺญิโน อธิมาเนน อญฺญํ
พฺยากริมฺหา กจฺจิ นุ โข มยํ ปาราชิกํ อาปตฺตึ อาปนฺนาติ
เต อายสฺมโต อานนฺทสฺส เอตมตฺถํ อาโรเจสุํ อายสฺมา
อานนฺโท ภควโต เอตมตฺถํ อาโรเจสิ โหนฺติเยวานนฺท ภิกฺขู
อทิฏฺเฐ ทิฏฺฐสญฺญิโน อปตฺเต ปตฺตสญฺญิโน อนธิคเต
อธิคตสญฺญิโน อสจฺฉิกเต สจฺฉิกตสญฺญิโน อธิมาเนน อญฺญํ พฺยากโรนฺติ
ตญฺจ โข เอตํ อพฺโพหาริกนฺติ อถโข ภควา เอตสฺมึ นิทาเน
เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ เป เอวญฺจ
ปน ภิกฺขเว อิมํ สิกฺขาปทํ อุทฺทิเสยฺยาถ โย ปน ภิกฺขุ อนภิชานํ
อุตฺตริมนุสฺสธมฺมํ อตฺตูปนายิกํ อลมริยญาณทสฺสนํ สมุทาจเรยฺย
อิติ ชานามิ อิติ ปสฺสามีติ ตโต อปเรน สมเยน
สมนุคฺคาหิยมาโน วา อสมนุคฺคาหิยมาโน วา อาปนฺโน วิสุทฺธาเปกฺโข เอวํ
วเทยฺย อชานเมวํ อาวุโส อวจํ ชานามิ อปสฺสํ ปสฺสามิ
ตุจฺฉํ มุสา วิลปินฺติ อญฺญตฺร อธิมานา อยมฺปิ ปาราชิโก
โหติ อสํวาโสติ



โย ปนาติ โย ยาทิโส เป ภิกฺขูติ เป
อยํ อิมสฺมึ อตฺเถ อธิปฺเปโต ภิกฺขูติ อนภิชานนฺติ อสนฺตํ
อภูตํ อสํวิชฺชมานํ อชานนฺโต อปสฺสนฺโต อตฺตนิ กุสลํ ธมฺมํ
อตฺถิ เม กุสลา ธมฺมาติ อุตฺตริมนุสฺสธมฺโม นาม ฌานํ
วิโมกฺขํ สมาธิ สมาปตฺติ ญาณทสฺสนํ มคฺคภาวนา ผลสจฺฉิกิริยา
กิเลสปฺปหานํ วินีวรณตา จิตฺตสฺส สุญฺญาคาเร อภิรติ
อตฺตูปนายิกนฺติ เต วา กุสเล ธมฺเม อตฺตนิ อุปเนติ อตฺตานํ
วา เตสุ กุสเลสุ ธมฺเมสุ อุปเนติ ญาณนฺติ ติสฺโส วิชฺชา
ทสฺสนนฺติ ยํ ญาณํ ตํ ทสฺสนํ ยํ ทสฺสนํ ตํ ญาณํ
สมุทาจเรยฺยาติ อาโรเจยฺย อิตฺถิยา วา ปุริสสฺส วา คหฏฺฐสฺส
วา ปพฺพชิตสฺส วา อิติ ชานามิ อิติ ปสฺสามีติ ชานามหํ
เอเต ธมฺเม ปสฺสามหํ เอเต ธมฺเม อตฺถิ จ เม เอเต
ธมฺมา อหญฺจ เอเตสุ ธมฺเมสุ สนฺทิสฺสามีติ
ตโต อปเรน สมเยนาติ ยสฺมึ ขเณ สมุทาจิณฺณํ โหติ
ตํ ขณํ ตํ ลยํ ตํ มุหุตฺตํ วีติวตฺเต สมนุคฺคาหิยมาโนติ ยํ
วตฺถุํ ปฏิญฺญาตํ โหติ ตสฺมึ วตฺถุสฺมึ สมนุคฺคาหิยมาโน กึ
เต อธิคตํ กินฺติ เต อธิคตํ กทา เต อธิคตํ กตฺถ เต อธิคตํ
กตเม เต กิเลสา ปหีนา กตเมสํ ตฺวํ ธมฺมานํ ลาภีติ
อสมนุคฺคาหิยมาโนติ น เกนจิ วุจฺจมาโน อาปนฺโนติ ปาปิจฺโฉ



อิจฺฉาปกโต อสนฺตํ อภูตํ อุตฺตริมนุสฺสธมฺมํ อุลฺลปิตฺวา ปาราชิกํ
อาปตฺตึ อาปนฺโน โหติ วิสุทฺธาเปกฺโขติ คิหี วา โหตุกาโม
อุปาสโก วา โหตุกาโม อารามิโก วา โหตุกาโม สามเณโร
วา โหตุกาโม อชานเมวํ อาวุโส อวจํ ชานามิ อปสฺสํ
ปสฺสามีติ นาหํ เอเต ธมฺเม ชานามิ นาหํ เอเต ธมฺเม ปสฺสามิ
นตฺถิ จ เม เอเต ธมฺมา น จาหํ เอเตสุ ธมฺเมสุ สนฺทิสฺสามีติ
ตุจฺฉํ มุสา วิลปินฺติ ตุจฺฉกํ มยา ภณิตํ มุสา มยา ภณิตํ
อภูตํ มยา ภณิตํ อสนฺตํ มยา ภณิตํ อชานนฺเตน มยา
ภณิตํ อญฺญตฺร อธิมานาติ ฐเปตฺวา อธิมานํ
อยมฺปีติ ปุริเม อุปาทาย วุจฺจติ ปาราชิโก โหตีติ
เสยฺยถาปิ นาม ตาโล มตฺถกจฺฉินฺโน อภพฺโพ ปุน วิรุฬฺหิยา
เอวเมว ภิกฺขุ ปาปิจฺโฉ อิจฺฉาปกโต อสนฺตํ อภูตํ อุตฺตริมนุสฺสธมฺมํ
อุลฺลปิตฺวา อสฺสมโณ โหติ อสกฺยปุตฺติโย เตน วุจฺจติ
ปาราชิโก โหตีติ อสํวาโสติ สํวาโส นาม เอกกมฺมํ เอกุทฺเทโส
สมสิกฺขาตา เอโส สํวาโส นาม โส เตน สทฺธึ นตฺถิ เตน
วุจฺจติ อสํวาโสติ
อุตฺตริมนุสฺสธมฺโม นาม ฌานํ วิโมกฺขํ สมาธิ สมาปตฺติ
ญาณทสฺสนํ มคฺคภาวนา ผลสจฺฉิกิริยา กิเลสปฺปหานํ วินีวรณตา
จิตฺตสฺส สุญฺญาคาเร อภิรติ ฌานนฺติ ปฐมํ ฌานํ ทุติยํ



ฌานํ ตติยํ ฌานํ จตุตฺถํ ฌานํ วิโมกฺโขติ สุญฺญโต วิโมกฺโข
อนิมิตฺโต วิโมกฺโข อปฺปณิหิโต วิโมกฺโข สมาธีติ สุญฺญโต
สมาธิ อนิมิตฺโต สมาธิ อปฺปณิหิโต สมาธิ สมาปตฺตีติ
สุญฺญตา สมาปตฺติ อนิมิตฺตา สมาปตฺติ อปฺปณิหิตา สมาปตฺติ
ญาณนฺติ ติสฺโส วิชฺชา มคฺคภาวนาติ จตฺตาโร สติปฏฺฐานา
จตฺตาโร สมฺมปฺปธานา จตฺตาโร อิทฺธิปาทา ปญฺจินฺทฺริยานิ ปญฺจ
พลานิ สตฺต โพชฺฌงฺคา อริโย อฏฺฐงฺคิโก มคฺโค ผลสจฺฉิกิริยาติ
โสตาปตฺติผลสฺส สจฺฉิกิริยา สกทาคามิผลสฺส สจฺฉิกิริยา
อนาคามิผลสฺส สจฺฉิกิริยา อรหตฺตผลสฺส สจฺฉิกิริยา กิเลสปฺปหานนฺติ
ราคสฺส ปหานํ โทสสฺส ปหานํ โมหสฺส ปหานํ วินีวรณตา
จิตฺตสฺสาติ ราคา จิตฺตํ วินีวรณตา โทสา จิตฺตํ วินีวรณตา โมหา
จิตฺตํ วินีวรณตา สุญฺญาคาเร อภิรตีติ ปฐเมน ฌาเนน
สุญฺญาคาเร อภิรติ ทุติเยน ฌาเนน สุญฺญาคาเร อภิรติ ตติเยน
ฌาเนน สุญฺญาคาเร อภิรติ จตุตฺเถน ฌาเนน สุญฺญาคาเร อภิรติ
ตีหากาเรหิ ปฐมํ ฌานํ สมาปชฺชินฺติ สมฺปชานมุสา
ภณนฺตสฺส อาปตฺติ ปาราชิกสฺส ปุพฺเพ วสฺส โหติ มุสา
ภณิสฺสนฺติ ภณนฺตสฺส โหติ มุสา ภณามีติ ภณิตสฺส โหติ
มุสา มยา ภณิตนฺติ จตูหากาเรหิ ปฐมํ ฌานํ สมาปชฺชินฺติ
สมฺปชานมุสา ภณนฺตสฺส อาปตฺติ ปาราชิกสฺส ปุพฺเพ วสฺส
โหติ มุสา ภณิสฺสนฺติ ภณนฺตสฺส โหติ มุสา ภณามีติ


ภณิตสฺส โหติ มุสา มยา ภณิตนฺติ วินิธาย ทิฏฺฐึ
ปญฺจหากาเรหิ ปฐมํ ฌานํ สมาปชฺชินฺติ สมฺปชานมุสา ภณนฺตสฺส
อาปตฺติ ปาราชิกสฺส ปุพฺเพ วสฺส โหติ มุสา ภณิสฺสนฺติ
ภณนฺตสฺส โหติ มุสา ภณามีติ ภณิตสฺส โหติ มุสา มยา
ภณิตนฺติ วินิธาย ทิฏฺฐึ วินิธาย ขนฺตึ ฉหากาเรหิ ปฐมํ
ฌานํ สมาปชฺชินฺติ สมฺปชานมุสา ภณนฺตสฺส อาปตฺติ ปาราชิกสฺส
ปุพฺเพ วสฺส โหติ มุสา ภณิสฺสนฺติ ภณนฺตสฺส โหติ มุสา
ภณามีติ ภณิตสฺส โหติ มุสา มยา ภณิตนฺติ วินิธาย ทิฏฺฐึ
วินิธาย ขนฺตึ วินิธาย รุจึ สตฺตหากาเรหิ ปฐมํ ฌานํ
สมาปชฺชินฺติ สมฺปชานมุสา ภณนฺตสฺส อาปตฺติ ปาราชิกสฺส
ปุพฺเพ วสฺส โหติ มุสา ภณิสฺสนฺติ ภณนฺตสฺส โหติ มุสา
ภณามีติ ภณิตสฺส โหติ มุสา มยา ภณิตนฺติ วินิธาย
ทิฏฺฐึ วินิธาย ขนฺตึ วินิธาย รุจึ วินิธาย ภาวํ
ตีหากาเรหิ ปฐมํ ฌานํ สมาปชฺชามีติ สมฺปชานมุสา
ภณนฺตสฺส อาปตฺติ ปาราชิกสฺส ปุพฺเพ วสฺส โหติ มุสา
ภณิสฺสนฺติ ภณนฺตสฺส โหติ มุสา ภณามีติ ภณิตสฺส โหติ
มุสา มยา ภณิตนฺติ จตูหากาเรหิ ปฐมํ ฌานํ สมาปชฺชามีติ
สมฺปชานมุสา ภณนฺตสฺส อาปตฺติ ปาราชิกสฺส ปุพฺเพ วสฺส
โหติ มุสา ภณิสฺสนฺติ ภณนฺตสฺส โหติ มุสา ภณามีติ
ภณิตสฺส โหติ มุสา มยา ภณิตนฺติ วินิธาย ทิฏฺฐึ


ปญฺจหากาเรหิ ปฐมํ ฌานํ สมาปชฺชามีติ สมฺปชานมุสา ภณนฺตสฺส
อาปตฺติ ปาราชิกสฺส ปุพฺเพ วสฺส โหติ มุสา ภณิสฺสนฺติ
ภณนฺตสฺส โหติ มุสา ภณามีติ ภณิตสฺส โหติ มุสา มยา
ภณิตนฺติ วินิธาย ทิฏฺฐึ วินิธาย ขนฺตึ ฉหากาเรหิ ปฐมํ
ฌานํ สมาปชฺชามีติ สมฺปชานมุสา ภณนฺตสฺส อาปตฺติ ปาราชิกสฺส
ปุพฺเพ วสฺส โหติ มุสา ภณิสฺสนฺติ ภณนฺตสฺส โหติ มุสา
ภณามีติ ภณิตสฺส โหติ มุสา มยา ภณิตนฺติ วินิธาย
ทิฏฺฐึ วินิธาย ขนฺตึ วินิธาย รุจึ สตฺตหากาเรหิ ปฐมํ
ฌานํ สมาปชฺชามีติ สมฺปชานมุสา ภณนฺตสฺส อาปตฺติ ปาราชิกสฺส
ปุพฺเพ วสฺส โหติ มุสา ภณิสฺสนฺติ ภณนฺตสฺส โหติ มุสา
ภณามีติ ภณิตสฺส โหติ มุสา มยา ภณิตนฺติ วินิธาย ทิฏฺฐึ
วินิธาย ขนฺตึ วินิธาย รุจึ วินิธาย ภาวํ
ตีหากาเรหิ ปฐมํ ฌานํ สมาปนฺโนติ สมฺปชานมุสา
ภณนฺตสฺส อาปตฺติ ปาราชิกสฺส ปุพฺเพ วสฺส โหติ มุสา
ภณิสฺสนฺติ ภณนฺตสฺส โหติ มุสา ภณามีติ ภณิตสฺส โหติ
มุสา มยา ภณิตนฺติ จตูหากาเรหิ ปฐมํ ฌานํ สมาปนฺโนติ
สมฺปชานมุสา ภณนฺตสฺส อาปตฺติ ปาราชิกสฺส ปุพฺเพ วสฺส
โหติ มุสา ภณิสฺสนฺติ ภณนฺตสฺส โหติ มุสา ภณามีติ
ภณิตสฺส โหติ มุสา มยา ภณิตนฺติ วินิธาย ทิฏฺฐึ
ปญฺจหากาเรหิ ปฐมํ ฌานํ สมาปนฺโนติ สมฺปชานมุสา ภณนฺตสฺส


อาปตฺติ ปาราชิกสฺส ปุพฺเพ วสฺส โหติ มุสา ภณิสฺสนฺติ
ภณนฺตสฺส โหติ มุสา ภณามีติ ภณิตสฺส โหติ มุสา มยา
ภณิตนฺติ วินิธาย ทิฏฺฐึ วินิธาย ขนฺตึ ฉหากาเรหิ ปฐมํ
ฌานํ สมาปนฺโนติ สมฺปชานมุสา ภณนฺตสฺส อาปตฺติ ปาราชิกสฺส
ปุพฺเพ วสฺส โหติ มุสา ภณิสฺสนฺติ ภณนฺตสฺส โหติ มุสา
ภณามีติ ภณิตสฺส โหติ มุสา มยา ภณิตนฺติ วินิธาย
ทิฏฺฐึ วินิธาย ขนฺตึ วินิธาย รุจึ สตฺตหากาเรหิ ปฐมํ
ฌานํ สมาปนฺโนติ สมฺปชานมุสา ภณนฺตสฺส อาปตฺติ ปาราชิกสฺส
ปุพฺเพ วสฺส โหติ มุสา ภณิสฺสนฺติ ภณนฺตสฺส โหติ มุสา
ภณามีติ ภณิตสฺส โหติ มุสา มยา ภณิตนฺติ วินิธาย
ทิฏฺฐึ วินิธาย ขนฺตึ วินิธาย รุจึ วินิธาย ภาวํ
ตีหากาเรหิ ปฐมสฺส ฌานสฺส ลาภิมฺหีติ สมฺปชานมุสา
ภณนฺตสฺส อาปตฺติ ปาราชิกสฺส ปุพฺเพ วสฺส โหติ มุสา
ภณิสฺสนฺติ ภณนฺตสฺส โหติ มุสา ภณามีติ ภณิตสฺส โหติ
มุสา มยา ภณิตนฺติ จตูหากาเรหิ ปฐมสฺส ฌานสฺส ลาภิมฺหีติ
สมฺปชานมุสา ภณนฺตสฺส อาปตฺติ ปาราชิกสฺส ปุพฺเพ วสฺส
โหติ มุสา ภณิสฺสนฺติ ภณนฺตสฺส โหติ มุสา ภณามีติ
ภณิตสฺส โหติ มุสา มยา ภณิตนฺติ วินิธาย ทิฏฺฐึ
ปญฺจหากาเรหิ ปฐมสฺส ฌานสฺส ลาภิมฺหีติ สมฺปชานมุสา
ภณนฺตสฺส อาปตฺติ ปาราชิกสฺส ปุพฺเพ วสฺส โหติ มุสา


ภณิสฺสนฺติ ภณนฺตสฺส โหติ มุสา ภณามีติ ภณิตสฺส โหติ
มุสา มยา ภณิตนฺติ วินิธาย ทิฏฺฐึ วินิธาย ขนฺตึ ฉหากาเรหิ
ปฐมสฺส ฌานสฺส ลาภิมฺหีติ สมฺปชานมุสา ภณนฺตสฺส อาปตฺติ
ปาราชิกสฺส ปุพฺเพ วสฺส โหติ มุสา ภณิสฺสนฺติ ภณนฺตสฺส
โหติ มุสา ภณามีติ ภณิตสฺส โหติ มุสา มยา ภณิตนฺติ
วินิธาย ทิฏฺฐึ วินิธาย ขนฺตึ วินิธาย รุจึ สตฺตหากาเรหิ
ปฐมสฺส ฌานสฺส ลาภิมฺหีติ สมฺปชานมุสา ภณนฺตสฺส อาปตฺติ
ปาราชิกสฺส ปุพฺเพ วสฺส โหติ มุสา ภณิสฺสนฺติ ภณนฺตสฺส
โหติ มุสา ภณามีติ ภณิตสฺส โหติ มุสา มยา ภณิตนฺติ
วินิธาย ทิฏฺฐึ วินิธาย ขนฺตึ วินิธาย รุจึ วินิธาย ภาวํ
ตีหากาเรหิ ปฐมสฺส ฌานสฺส วสิมฺหีติ สมฺปชานมุสา
ภณนฺตสฺส อาปตฺติ ปาราชิกสฺส ปุพฺเพ วสฺส โหติ มุสา
ภณิสฺสนฺติ ภณนฺตสฺส โหติ มุสา ภณามีติ ภณิตสฺส โหติ
มุสา มยา ภณิตนฺติ จตูหากาเรหิ ปฐมสฺส ฌานสฺส วสิมฺหีติถ
สมฺปชานมุสา ภณนฺตสฺส อาปตฺติ ปาราชิกสฺส ปุพฺเพ วสฺส โหติ
มุสา ภณิสฺสนฺติ ภณนฺตสฺส โหติ มุสา ภณามีติ ภณิตสฺส
โหติ มุสา มยา ภณิตนฺติ วินิธาย ทิฏฺฐึ ปญฺจหากาเรหิ
ปฐมสฺส ฌานสฺส วสิมฺหีติ สมฺปชานมุสา ภณนฺตสฺส อาปตฺติ
ปาราชิกสฺส ปุพฺเพ วสฺส โหติ มุสา ภณิสฺสนฺติ ภณนฺตสฺส
โหติ มุสา ภณามีติ ภณิตสฺส โหติ มุสา มยา ภณิตนฺติ


วินิธาย ทิฏฺฐึ วินิธาย ขนฺตึ ฉหากาเรหิ ปฐมสฺส ฌานสฺส
วสิมฺหีติ สมฺปชานมุสา ภณนฺตสฺส อาปตฺติ ปาราชิกสฺส ปุพฺเพ
วสฺส โหติ มุสา ภณิสฺสนฺติ ภณนฺตสฺส โหติ มุสา ภณามีติ
ภณิตสฺส โหติ มุสา มยา ภณิตนฺติ วินิธาย ทิฏฺฐึ วินิธาย
ขนฺตึ วินิธาย รุจึ สตฺตหากาเรหิ ปฐมสฺส ฌานสฺส วสิมฺหีติ
สมฺปชานมุสา ภณนฺตสฺส อาปตฺติ ปาราชิกสฺส ปุพฺเพ วสฺส
โหติ มุสา ภณิสฺสนฺติ ภณนฺตสฺส โหติ มุสา ภณามีติ
ภณิตสฺส โหติ มุสา มยา ภณิตนฺติ วินิธาย ทิฏฺฐึ วินิธาย
ขนฺตึ วินิธาย รุจึ วินิธาย ภาวํ
ตีหากาเรหิ ปฐมํ ฌานํ สจฺฉิกตํ มยาติ สมฺปชานมุสา
ภณนฺตสฺส อาปตฺติ ปาราชิกสฺส ปุพฺเพ วสฺส โหติ มุสา
ภณิสฺสนฺติ ภณนฺตสฺส โหติ มุสา ภณามีติ ภณิตสฺส โหติ
มุสา มยา ภณิตนฺติ จตูหากาเรหิ ปฐมํ ฌานํ สจฺฉิกตํ มยาติ
สมฺปชานมุสา ภณนฺตสฺส อาปตฺติ ปาราชิกสฺส ปุพฺเพ วสฺส
โหติ มุสา ภณิสฺสนฺติ ภณนฺตสฺส โหติ มุสา ภณามีติ
ภณิตสฺส โหติ มุสา มยา ภณิตนฺติ วินิธาย ทิฏฺฐึ ปญฺจหากาเรหิ
ปฐมํ ฌานํ สจฺฉิกตํ มยาติ สมฺปชานมุสา ภณนฺตสฺส
อาปตฺติ ปาราชิกสฺส ปุพฺเพ วสฺส โหติ มุสา ภณิสฺสนฺติ
ภณนฺตสฺส โหติ มุสา ภณามีติ ภณิตสฺส โหติ มุสา มยา
ภณิตนฺติ วินิธาย ทิฏฺฐึ วินิธาย ขนฺตึ ฉหากาเรหิ ปฐมํ


ฌานํ สจฺฉิกตํ มยาติ สมฺปชานมุสา ภณนฺตสฺส อาปตฺติ ปาราชิกสฺส
ปุพฺเพ วสฺส โหติ มุสา ภณิสฺสนฺติ ภณนฺตสฺส โหติ มุสา
ภณามีติ ภณิตสฺส โหติ มุสา มยา ภณิตนฺติ วินิธาย
ทิฏฺฐึ วินิธาย ขนฺตึ วินิธาย รุจึ สตฺตหากาเรหิ ปฐมํ
ฌานํ สจฺฉิกตํ มยาติ สมฺปชานมุสา ภณนฺตสฺส อาปตฺติ ปาราชิกสฺส
ปุพฺเพ วสฺส โหติ มุสา ภณิสฺสนฺติ ภณนฺตสฺส โหติ มุสา
ภณามีติ ภณิตสฺส โหติ มุสา มยา ภณิตนฺติ วินิธาย
ทิฏฺฐึ วินิธาย ขนฺตึ วินิธาย รุจึ วินิธาย ภาวํ ยถา อิทํ
ปฐมํ ฌานํ วิตฺถาริตํ เอวํ สพฺพํปิ วิตฺถาเรตพฺพํ
ตีหากาเรหิ ทุติยํ ฌานํ ตติยํ ฌานํ จตุตฺถํ ฌานํ สมาปชฺชึ
สมาปชฺชามิ สมาปนฺโน จตุตฺถสฺส ฌานสฺส ลาภิมฺหิ วสิมฺหิ
จตุตฺถํ ฌานํ สจฺฉิกตํ มยาติ สมฺปชานมุสา ภณนฺตสฺส อาปตฺติ
ปาราชิกสฺส ปุพฺเพ วสฺส โหติ มุสา ภณิสฺสนฺติ ภณนฺตสฺส
โหติ มุสา ภณามีติ ภณิตสฺส โหติ มุสา มยา ภณิตนฺติ
วินิธาย ทิฏฺฐึ วินิธาย ขนฺตึ วินิธาย รุจึ วินิธาย ภาวํ
ตีหากาเรหิ สุญฺญตํ วิโมกฺขํ อนิมิตฺตํ วิโมกฺขํ อปฺปณิหิตํ
วิโมกฺขํ สมาปชฺชึ สมาปชฺชามิ สมาปนฺโน อปฺปณิหิตสฺส
วิโมกฺขสฺส ลาภิมฺหิ วสิมฺหิ อปฺปณิหิโต วิโมกฺโข สจฺฉิกโต มยาติ




สมฺปชานมุสา ภณนฺตสฺส อาปตฺติ ปาราชิกสฺส เป
ตีหากาเรหิ สุญฺญตํ สมาธึ อนิมิตฺตํ สมาธึ อปฺปณิหิตํ
สมาธึ สมาปชฺชึ สมาปชฺชามิ สมาปนฺโน อปฺปณิหิตสฺส สมาธิสฺส
ลาภิมฺหิ วสิมฺหิ อปฺปณิหิโต สมาธิ สจฺฉิกโต มยาติ สมฺปชานมุสา
ภณนฺตสฺส อาปตฺติ ปาราชิกสฺส เป
ตีหากาเรหิ สุญฺญตํ สมาปตฺตึ อนิมิตฺตํ สมาปตฺตึ
อปฺปณิหิตํ สมาปตฺตึ สมาปชฺชึ สมาปชฺชามิ สมาปนฺโน อปฺปณิหิตาย
สมาปตฺติยา ลาภิมฺหิ วสิมฺหิ อปฺปณิหิตา สมาปตฺติ สจฺฉิกตา
มยาติ สมฺปชานมุสา ภณนฺตสฺส อาปตฺติ ปาราชิกสฺส เป
ตีหากาเรหิ ติสฺโส วิชฺชา สมาปชฺชึ สมาปชฺชามิ สมาปนฺโน
ติสฺสนฺนํ วิชฺชานํ ลาภิมฺหิ วสิมฺหิ ติสฺโส วิชฺชา สจฺฉิกตา
มยาติ สมฺปชานมุสา ภณนฺตสฺส อาปตฺติ ปาราชิกสฺส เป
ตีหากาเรหิ จตฺตาโร สติปฏฺฐาเน จตฺตาโร สมฺมปฺปธาเน
จตฺตาโร อิทฺธิปาเท สมาปชฺชึ สมาปชฺชามิ สมาปนฺโน จตุนฺนํ
อิทฺธิปาทานํ ลาภิมฺหิ วสิมฺหิ จตฺตาโร อิทฺธิปาทา สจฺฉิกตา มยาติ
สมฺปชานมุสา ภณนฺตสฺส อาปตฺติ ปาราชิกสฺส เป
ตีหากาเรหิ ปญฺจินฺทฺริยานิ ปญฺจ พลานิ สมาปชฺชึ
สมาปชฺชามิ สมาปนฺโน ปญฺจนฺนํ พลานํ ลาภิมฺหิ วสิมฺหิ ปญฺจ
พลานิ สจฺฉิกตานิ มยาติ สมฺปชานมุสา ภณนฺตสฺส อาปตฺติ
ปาราชิกสฺส เป


ตีหากาเรหิ สตฺต โพชฺฌงฺเค สมาปชฺชึ สมาปชฺชามิ
สมาปนฺโน สตฺตนฺนํ โพชฺฌงฺคานํ ลาภิมฺหิ วสิมฺหิ สตฺต โพชฺฌงฺคา
สจฺฉิกตา มยาติ สมฺปชานมุสา ภณนฺตสฺส อาปตฺติ ปาราชิกสฺส เป
ตีหากาเรหิ อริยํ อฏฺฐงฺคิกํ มคฺคํ สมาปชฺชึ สมาปชฺชามิ
สมาปนฺโน อริยสฺส อฏฺฐงฺคิกสฺส มคฺคสฺส ลาภิมฺหิ วสิมฺหิ
อริโย อฏฺฐงฺคิโก มคฺโค สจฺฉิกโต มยาติ สมฺปชานมุสา ภณนฺตสฺส
อาปตฺติ ปาราชิกสฺส เป
ตีหากาเรหิ โสตาปตฺติผลํ สกทาคามิผลํ อนาคามิผลํ
อรหตฺตผลํ สมาปชฺชึ สมาปชฺชามิ สมาปนฺโน อรหตฺตผลสฺส
ลาภิมฺหิ วสิมฺหิ อรหตฺตผลํ สจฺฉิกตํ มยาติ สมฺปชานมุสา
ภณนฺตสฺส อาปตฺติ ปาราชิกสฺส เป
ตีหากาเรหิ ราโค เม จตฺโต ราโค เม วนฺโต ราโค
เม มุตฺโต ราโค เม ปหีโน ราโค เม ปฏินิสฺสฏฺโฐ ราโค เม
อุกฺเขฏิโต ราโค เม สมุกฺเขฏิโตติ สมฺปชานมุสา ภณนฺตสฺส
อาปตฺติ ปาราชิกสฺส เป ตีหากาเรหิ โทโส เม จตฺโต เป
โมโห เม จตฺโต วนฺโต มุตฺโต ปหีโน ปฏินิสฺสฏฺโฐ อุกฺเขฏิโต
สมุกฺเขฏิโตติ สมฺปชานมุสา ภณนฺตสฺส อาปตฺติ ปาราชิกสฺส เป
ตีหากาเรหิ ราคา เม จิตฺตํ วินีวรณํ โทสา เม
จิตฺตํ วินีวรณํ โมหา เม จิตฺตํ วินีวรณนฺติ สมฺปชานมุสา ภณนฺตสฺส



อาปตฺติ ปาราชิกสฺส เป ปุพฺเพ วสฺส โหติ มุสา ภณิสฺสนฺติ
ภณนฺตสฺส โหติ มุสา ภณามีติ ภณิตสฺส โหติ มุสา มยา
ภณิตนฺติ วินิธาย ทิฏฺฐึ วินิธาย ขนฺตึ วินิธาย รุจึ วินิธาย ภาวํ
สุทฺธิกํ นิฏฺฐิตํ
ตีหากาเรหิ ปฐมญฺจ ฌานํ ทุติยญฺจ ฌานํ สมาปชฺชึ
สมาปชฺชามิ สมาปนฺโน ปฐมสฺส จ ฌานสฺส ทุติยสฺส จ ฌานสฺส
ลาภิมฺหิ วสิมฺหิ ปฐมญฺจ ฌานํ ทุติยญฺจ ฌานํ สจฺฉิกตํ มยาติ
สมฺปชานมุสา ภณนฺตสฺส อาปตฺติ ปาราชิกสฺส เป ตีหากาเรหิ
ปฐมญฺจ ฌานํ ตติยญฺจ ฌานํ สมาปชฺชึ สมาปชฺชามิ สมาปนฺโน
ปฐมสฺส จ ฌานสฺส ตติยสฺส จ ฌานสฺส ลาภิมฺหิ วสิมฺหิ ปฐมญฺจ
ฌานํ ตติยญฺจ ฌานํ สจฺฉิกตํ มยาติ สมฺปชานมุสา ภณนฺตสฺส
อาปตฺติ ปาราชิกสฺส เป ตีหากาเรหิ ปฐมญฺจ ฌานํ จตุตฺถญฺจ
ฌานํ สมาปชฺชึ สมาปชฺชามิ สมาปนฺโน ปฐมสฺส จ ฌานสฺส
จตุตฺถสฺส จ ฌานสฺส ลาภิมฺหิ วสิมฺหิ ปฐมญฺจ ฌานํ จตุตฺถญฺจ
ฌานํ สจฺฉิกตํ มยาติ สมฺปชานมุสา ภณนฺตสฺส อาปตฺติ
ปาราชิกสฺส เป
ตีหากาเรหิ ปฐมญฺจ ฌานํ สุญฺญตญฺจ วิโมกฺขํ
ปฐมญฺจ ฌานํ อนิมิตฺตญฺจ วิโมกฺขํ ปฐมญฺจ ฌานํ อปฺปณิหิตญฺจ
วิโมกฺขํ สมาปชฺชึ สมาปชฺชามิ สมาปนฺโน ปฐมสฺส จ ฌานสฺส
อปฺปณิหิตสฺส จ วิโมกฺขสฺส ลาภิมฺหิ วสิมฺหิ ปฐมญฺจ ฌานํ


อปฺปณิหิโต จ วิโมกฺโข สจฺฉิกโต มยาติ สมฺปชานมุสา ภณนฺตสฺส
อาปตฺติ ปาราชิกสฺส เป
ตีหากาเรหิ ปฐมญฺจ ฌานํ สุญฺญตญฺจ สมาธึ ปฐมญฺจ
ฌานํ อนิมิตฺตญฺจ สมาธึ ปฐมญฺจ ฌานํ อปฺปณิหิตญฺจ สมาธึ สมาปชฺชึ
สมาปชฺชามิ สมาปนฺโน ปฐมสฺส จ ฌานสฺส อปฺปณิหิตสฺส
จ สมาธิสฺส ลาภิมฺหิ วสิมฺหิ ปฐมญฺจ ฌานํ อปฺปณิหิโต จ สมาธิ
สจฺฉิกโต มยาติ สมฺปชานมุสา ภณนฺตสฺส อาปตฺติ ปาราชิกสฺส เป
ตีหากาเรหิ ปฐมญฺจ ฌานํ สุญฺญตญฺจ สมาปตฺตึ
ปฐมญฺจ ฌานํ อนิมิตฺตญฺจ สมาปตฺตึ ปฐมญฺจ ฌานํ อปฺปณิหิตญฺจ
สมาปตฺตึ สมาปชฺชึ สมาปชฺชามิ สมาปนฺโน ปฐมสฺส จ
ฌานสฺส อปฺปณิหิตาย จ สมาปตฺติยา ลาภิมฺหิ วสิมฺหิ ปฐมญฺจ
ฌานํ อปฺปณิหิตา จ สมาปตฺติ สจฺฉิกตา มยาติ สมฺปชานมุสา
ภณนฺตสฺส อาปตฺติ ปาราชิกสฺส เป
ตีหากาเรหิ ปฐมญฺจ ฌานํ ติสฺโส จ วิชฺชา สมาปชฺชึ
สมาปชฺชามิ สมาปนฺโน ปฐมสฺส จ ฌานสฺส ติสฺสนฺนญฺจ วิชฺชานํ
ลาภิมฺหิ วสิมฺหิ ปฐมญฺจ ฌานํ ติสฺโส จ วิชฺชา สจฺฉิกตา
มยาติ สมฺปชานมุสา ภณนฺตสฺส อาปตฺติ ปาราชิกสฺส เป
ตีหากาเรหิ ปฐมญฺจ ฌานํ จตฺตาโร จ สติปฏฺฐาเน
ปฐมญฺจ ฌานํ จตฺตาโร จ สมฺมปฺปธาเน ปฐมญฺจ ฌานํ จตฺตาโร
จ อิทฺธิปาเท สมาปชฺชึ สมาปชฺชามิ สมาปนฺโน ปฐมสฺส จ


ฌานสฺส จตุนฺนญฺจ อิทฺธิปาทานํ ลาภิมฺหิ วสิมฺหิ ปฐมญฺจ ฌานํ
จตฺตาโร จ อิทฺธิปาทา สจฺฉิกตา มยาติ สมฺปชานมุสา ภณนฺตสฺส
อาปตฺติ ปาราชิกสฺส เป
ตีหากาเรหิ ปฐมญฺจ ฌานํ ปญฺจ จ อินฺทฺริยานิ
ปฐมญฺจ ฌานํ ปญฺจ จ พลานิ สมาปชฺชึ สมาปชฺชามิ สมาปนฺโน
ปฐมสฺส จ ฌานสฺส ปญฺจนฺนญฺจ พลานํ ลาภิมฺหิ วสิมฺหิ
ปฐมญฺจ ฌานํ ปญฺจ จ พลานิ สจฺฉิกตานิ มยาติ สมฺปชานมุสา
ภณนฺตสฺส อาปตฺติ ปาราชิกสฺส เป
ตีหากาเรหิ ปฐมญฺจ ฌานํ สตฺต จ โพชฺฌงฺเค
สมาปชฺชึ สมาปชฺชามิ สมาปนฺโน ปฐมสฺส จ ฌานสฺส
สตฺตนฺนญฺจ โพชฺฌงฺคานํ ลาภิมฺหิ วสิมฺหิ ปฐมญฺจ ฌานํ สตฺต จ
โพชฺฌงฺคา สจฺฉิกตา มยาติ สมฺปชานมุสา ภณนฺตสฺส อาปตฺติ
ปาราชิกสฺส เป
ตีหากาเรหิ ปฐมญฺจ ฌานํ อริยญฺจ อฏฺฐงฺคิกํ มคฺคํ
สมาปชฺชึ สมาปชฺชามิ สมาปนฺโน ปฐมสฺส จ ฌานสฺส อริยสฺส
จ อฏฺฐงฺคิกสฺส มคฺคสฺส ลาภิมฺหิ วสิมฺหิ ปฐมญฺจ ฌานํ อริโย
จ อฏฺฐงฺคิโก มคฺโค สจฺฉิกโต มยาติ สมฺปชานมุสา ภณนฺตสฺส
อาปตฺติ ปาราชิกสฺส เป
ตีหากาเรหิ ปฐมญฺจ ฌานํ โสตาปตฺติผลญฺจ ปฐมญฺจ
ฌานํ สกทาคามิผลญฺจ ปฐมญฺจ ฌานํ อนาคามิผลญฺจ ปฐมญฺจ


ฌานํ อรหตฺตผลญฺจ สมาปชฺชึ สมาปชฺชามิ สมาปนฺโน ปฐมสฺส
จ ฌานสฺส อรหตฺตผลสฺส จ ลาภิมฺหิ วสิมฺหิ ปฐมญฺจ ฌานํ
อรหตฺตผลญฺจ สจฺฉิกตํ มยาติ สมฺปชานมุสา ภณนฺตสฺส อาปตฺติ
ปาราชิกสฺส เป
ตีหากาเรหิ ปฐมญฺจ ฌานํ สมาปชฺชึ สมาปชฺชามิ
สมาปนฺโน ราโค จ เม จตฺโต เป ปฐมญฺจ ฌานํ สมาปชฺชึ
เป โทโส จ เม จตฺโต เป ปฐมญฺจ ฌานํ สมาปชฺชึ
เป โมโห จ เม จตฺโต วนฺโต มุตฺโต ปหีโน ปฏินิสฺสฏฺโฐ
อุกฺเขฏิโต สมุกฺเขฏิโตติ สมฺปชานมุสา ภณนฺตสฺส อาปตฺติ
ปาราชิกสฺส เป
ตีหากาเรหิ ปฐมญฺจ ฌานํ สมาปชฺชึ สมาปชฺชามิ
สมาปนฺโน ราคา จ เม จิตฺตํ วินีวรณํ โทสา จ เม จิตฺตํ
วินีวรณํ โมหา จ เม จิตฺตํ วินีวรณนฺติ สมฺปชานมุสา ภณนฺตสฺส
อาปตฺติ ปาราชิกสฺส ปุพฺเพ วสฺส โหติ มุสา ภณิสฺสนฺติ
ภณนฺตสฺส โหติ มุสา ภณามีติ ภณิตสฺส โหติ มุสา มยา
ภณิตนฺติ วินิธาย ทิฏฺฐึ วินิธาย ขนฺตึ วินิธาย รุจึ วินิธาย ภาวํ
ขณฺฑจกฺกํ นิฏฺฐิตํ





ตีหากาเรหิ ทุติยญฺจ ฌานํ ตติยญฺจ ฌานํ สมาปชฺชึ
สมาปชฺชามิ สมาปนฺโน ทุติยสฺส จ ฌานสฺส ตติยสฺส จ ฌานสฺส
ลาภิมฺหิ วสิมฺหิ ทุติยญฺจ ฌานํ ตติยญฺจ ฌานํ สจฺฉิกตํ มยาติ
สมฺปชานมุสา ภณนฺตสฺส อาปตฺติ ปาราชิกสฺส เป ตีหากาเรหิ
ทุติยญฺจ ฌานํ จตุตฺถญฺจ ฌานํ สมาปชฺชึ สมาปชฺชามิ สมาปนฺโน
ทุติยสฺส จ ฌานสฺส จตุตฺถสฺส จ ฌานสฺส ลาภิมฺหิ วสิมฺหิ
ทุติยญฺจ ฌานํ จตุตฺถญฺจ ฌานํ สจฺฉิกตํ มยาติ สมฺปชานมุสา
ภณนฺตสฺส อาปตฺติ ปาราชิกสฺส เป ตีหากาเรหิ ทุติยญฺจ
ฌานํ สุญฺญตญฺจ วิโมกฺขํ ทุติยญฺจ ฌานํ อนิมิตฺตญฺจ วิโมกฺขํ
ทุติยญฺจ ฌานํ อปฺปณิหิตญฺจ วิโมกฺขํ ทุติยญฺจ ฌานํ สุญฺญตญฺจ
สมาธึ ทุติยญฺจ ฌานํ อนิมิตฺตญฺจ สมาธึ ทุติยญฺจ ฌานํ
อปฺปณิหิตญฺจ สมาธึ ทุติยญฺจ ฌานํ สุญฺญตญฺจ สมาปตฺตึ ทุติยญฺจ ฌานํ
อนิมิตฺตญฺจ สมาปตฺตึ ทุติยญฺจ ฌานํ อปฺปณิหิตญฺจ สมาปตฺตึ
ทุติยญฺจ ฌานํ ติสฺโส จ วิชฺชา ทุติยญฺจ ฌานํ จตฺตาโร จ
สติปฏฺฐาเน ทุติยญฺจ ฌานํ จตฺตาโร จ สมฺมปฺปธาเน ทุติยญฺจ
ฌานํ จตฺตาโร จ อิทฺธิปาเท ทุติยญฺจ ญานํ ปญฺจ จ อินฺทฺริยานิ
ทุติยญฺจ ฌานํ สตฺต จ โพชฺฌงฺเค ทุติยญฺจ ฌานํ อริยญฺจ
อฏฺฐงฺคิกํ มคฺคํ ทุติยญฺจ ฌานํ โสตาปตฺติผลญฺจ ทุติยญฺจ ฌานํ
สกทาคามิผลญฺจ ทุติยญฺจ ฌานํ อนาคามิผลญฺจ ทุติยญฺจ ฌานํ
อรหตฺตผลญฺจ สมาปชฺชึ เป ทุติยญฺจ ฌานํ สมาปชฺชึ ราโค


จ เม จตฺโต เป โทโส จ เม จตฺโต เป โมโห จ
เม จตฺโต วนฺโต มุตฺโต ปหีโน ปฏินิสฺสฏฺโฐ อุกฺเขฏิโต สมุกฺเขฏิโต
เป ทุติยญฺจ ฌานํ สมาปชฺชึ ราคา จ เม จิตฺตํ วินีวรณํ
ทุติยญฺจ ฌานํ สมาปชฺชึ โทสา จ เม จิตฺตํ วินีวรณํ ทุติยญฺจ
ฌานํ สมาปชฺชึ โมหา จ เม จิตฺตํ วินีวรณนฺติ สมฺปชานมุสา
ภณนฺตสฺส อาปตฺติ ปาราชิกสฺส เป ตีหากาเรหิ ทุติยญฺจ
ฌานํ ปฐมญฺจ ฌานํ สมาปชฺชึ สมาปชฺชามิ สมาปนฺโน ทุติยสฺส
จ ฌานสฺส ปฐมสฺส จ ฌานสฺส ลาภิมฺหิ วสิมฺหิ ทุติยญฺจ
ฌานํ ปฐมญฺจ ฌานํ สจฺฉิกตํ มยาติ สมฺปชานมุสา ภณนฺตสฺส
อาปตฺติ ปาราชิกสฺส เป
พทฺธจกฺกํ นิฏฺฐิตํ
เอวํ เอเกกํ มูลํ กาตูน พทฺธจกฺกํ ปริวตฺตกํ กตฺตพฺพํ
อิทํ สงฺขิตฺตํ
ตีหากาเรหิ โมหา จ เม จิตฺตํ วินีวรณํ ปฐมญฺจ
ฌานํ สมาปชฺชึ สมาปชฺชามิ สมาปนฺโน โมหา จ เม จิตฺตํ
วินีวรณํ ปฐมสฺส จ ฌานสฺส ลาภิมฺหิ วสิมฺหิ โมหา จ เม
จิตฺตํ วินีวรณํ ปฐมญฺจ ฌานํ สจฺฉิกตํ มยาติ สมฺปชานมุสา
ภณนฺตสฺส อาปตฺติ ปาราชิกสฺส เป ตีหากาเรหิ โมหา จ
เม จิตฺตํ วินีวรณํ ทุติยญฺจ ฌานํ ตติยญฺจ ฌานํ จตุตฺถญฺจ



ฌานํ สุญฺญตญฺจ วิโมกฺขํ อนิมิตฺตญฺจ วิโมกฺขํ อปฺปณิหิตญฺจ
วิโมกฺขํ สุญฺญตญฺจ สมาธึ อนิมิตฺตญฺจ สมาธึ อปฺปณิหิตญฺจ
สมาธึ สุญฺญตญฺจ สมาปตฺตึ อนิมิตฺตญฺจ สมาปตฺตึ อปฺปณิหิตญฺจ
สมาปตฺตึ ติสฺโส จ วิชฺชา จตฺตาโร จ สติปฏฺฐาเน จตฺตาโร
จ สมฺมปฺปธาเน จตฺตาโร จ อิทฺธิปาเท ปญฺจ จ อินฺทฺริยานิ
ปญฺจ จ พลานิ สตฺต จ โพชฺฌงฺเค อริยญฺจ อฏฺฐงฺคิกํ มคฺคํ
โสตาปตฺติผลญฺจ สกทาคามิผลญฺจ อนาคามิผลญฺจ อรหตฺตผลญฺจ
สมาปชฺชึ เป ราโค จ เม จตฺโต เป โทโส จ
เม จตฺโต เป โมโห จ เม จตฺโต วนฺโต มุตฺโต ปหีโน
ปฏินิสฺสฏฺโฐ อุกฺเขฏิโต สมุกฺเขฏิโต ราคา จ เม จิตฺตํ วินีวรณํ
โทสา จ เม จิตฺตํ วินีวรณํ โมหา จ เม จิตฺตํ วินีวรณนฺติ
สมฺปชานมุสา ภณนฺตสฺส อาปตฺติ ปาราชิกสฺส เป
เอกมูลกํ สงฺขิตฺตํ นิฏฺฐิตํ
ทุมูลกมฺปิ ติมูลกมฺปิ จตุมูลกมฺปิ ปญฺจมูลกมฺปิ ฉมูลกมฺปิ
สตฺตมูลกมฺปิ อฏฺฐมูลกมฺปิ นวมูลกมฺปิ ทสมูลกมฺปิ ยถา เอกมูลกํ
วิตฺถาริตํ เอวเมว วิตฺถาเรตพฺพํ
อิทํ สพฺพมูลกํ
ตีหากาเรหิ เป สตฺตหากาเรหิ ปฐมญฺจ ฌานํ
ทุติยญฺจ ฌานํ ตติยญฺจ ฌานํ จตุตฺถญฺจ ฌานํ สุญฺญตญฺจ



วิโมกฺขํ อนิมิตฺตญฺจ วิโมกฺขํ อปฺปณิหิตญฺจ วิโมกฺขํ สุญฺญตญฺจ
สมาธึ อนิมิตฺตญฺจ สมาธึ อปฺปณิหิตญฺจ สมาธึ สุญฺญตญฺจ
สมาปตฺตึ อนิมิตฺตญฺจ สมาปตฺตึ อปฺปณิหิตญฺจ สมาปตฺตึ ติสฺโส
จ วิชฺชา จตฺตาโร จ สติปฏฺฐาเน จตฺตาโร จ สมฺมปฺปธาเน
จตฺตาโร จ อิทฺธิปาเท ปญฺจ จ อินฺทฺริยานิ ปญฺจ จ
พลานิ สตฺต จ โพชฺฌงฺเค อริยญฺจ อฏฺฐงฺคิกํ มคฺคํ โสตาปตฺติผลญฺจ
สกทาคามิผลญฺจ อนาคามิผลญฺจ อรหตฺตผลญฺจ สมาปชฺชึ
สมาปชฺชามิ สมาปนฺโน เป ราโค จ เม จตฺโต เป
โทโส จ เม จตฺโต เป โมโห จ เม จตฺโต วนฺโต
มุตฺโต ปหีโน ปฏินิสฺสฏฺโฐ อุกฺเขฏิโต สมุกฺเขฏิโต ราคา จ
เม จิตฺตํ วินีวรณํ โทสา จ เม จิตฺตํ วินีวรณํ โมหา
จ เม จิตฺตํ วินีวรณนฺติ สมฺปชานมุสา ภณนฺตสฺส อาปตฺติ
ปาราชิกสฺส ปุพฺเพ วสฺส โหติ มุสา ภณิสฺสนฺติ ภณนฺตสฺส
โหติ มุสา ภณามีติ ภณิตสฺส โหติ มุสา มยา ภณิตนฺติ
วินิธาย ทิฏฺฐึ วินิธาย ขนฺตึ วินิธาย รุจึ วินิธาย ภาวํ
สพฺพมูลกํ นิฏฺฐิตํ
สุทฺธิกวารกถา นิฏฺฐิตา



ตีหากาเรหิ ปฐมํ ฌานํ สมาปชฺชินฺติ วตฺตุกาโม ทุติยํ
ฌานํ สมาปชฺชินฺติ สมฺปชานมุสา ภณนฺตสฺส ปฏิวิชานนฺตสฺส
อาปตฺติ ปาราชิกสฺส น ปฏิวิชานนฺตสฺส อาปตฺติ ถุลฺลจฺจยสฺส
เป ตีหากาเรหิ ปฐมํ ฌานํ สมาปชฺชินฺติ วตฺตุกาโม ตติยํ
ฌานํ สมาปชฺชินฺติ สมฺปชานมุสา ภณนฺตสฺส ปฏิวิชานนฺตสฺส
อาปตฺติ ปาราชิกสฺส น ปฏิวิชานนฺตสฺส อาปตฺติ ถุลฺลจฺจยสฺส
เป ตีหากาเรหิ ปฐมํ ฌานํ สมาปชฺชินฺติ วตฺตุกาโม จตุตฺถํ
ฌานํ สมาปชฺชินฺติ สมฺปชานมุสา ภณนฺตสฺส ปฏิวิชานนฺตสฺส
อาปตฺติ ปาราชิกสฺส น ปฏิวิชานนฺตสฺส อาปตฺติ ถุลฺลจฺจยสฺส เป
ตีหากาเรหิ ปฐมํ ฌานํ สมาปชฺชินฺติ วตฺตุกาโม สุญฺญตํ วิโมกฺขํ
อนิมิตฺตํ วิโมกฺขํ อปฺปณิหิตํ วิโมกฺขํ สุญฺญตํ สมาธึ อนิมิตฺตํ
สมาธึ อปฺปณิหิตํ สมาธึ สุญฺญตํ สมาปตฺตึ อนิมิตฺตํ สมาปตฺตึ
อปฺปณิหิตํ สมาปตฺตึ ติสฺโส วิชฺชา จตฺตาโร สติปฏฺฐาเน จตฺตาโร
สมฺมปฺปธาเน จตฺตาโร อิทฺธิปาเท ปญฺจินฺทฺริยานิ ปญฺจ พลานิ สตฺต
โพชฺฌงฺเค อริยํ อฏฺฐงฺคิกํ มคฺคํ โสตาปตฺติผลํ สกทาคามิผลํ
อนาคามิผลํ อรหตฺตผลํ สมาปชฺชินฺติ สมฺปชานมุสา ภณนฺตสฺส
ปฏิวิชานนฺตสฺส อาปตฺติ ปาราชิกสฺส น ปฏิวิชานนฺตสฺส อาปตฺติ
ถุลฺลจฺจยสฺส เป ตีหากาเรหิ ปฐมํ ฌานํ สมาปชฺชินฺติ วตฺตุกาโม
ราโค เม จตฺโต เป โทโส เม จตฺโต เป โมโห เม
จตฺโต วนฺโต มุตฺโต ปหีโน ปฏินิสฺสฏฺโฐ อุกฺเขฏิโต สมุกฺเขฏิโตติ


สมฺปชานมุสา ภณนฺตสฺส ปฏิวิชานนฺตสฺส อาปตฺติ ปาราชิกสฺส
น ปฏิวิชานนฺตสฺส อาปตฺติ ถุลฺลจฺจยสฺส เป ตีหากาเรหิ ปฐมํ
ฌานํ สมาปชฺชินฺติ วตฺตุกาโม ราคา เม จิตฺตํ วินีวรณํ โทสา
เม จิตฺตํ วินีวรณํ โมหา เม จิตฺตํ วินีวรณนฺติ
สมฺปชานมุสา ภณนฺตสฺส ปฏิวิชานนฺตสฺส อาปตฺติ ปาราชิกสฺส น
ปฏิวิชานนฺตสฺส อาปตฺติ ถุลฺลจฺจยสฺส ปุพฺเพ วสฺส โหติ มุสา
ภณิสฺสนฺติ ภณนฺตสฺส โหติ มุสา ภณามีติ ภณิตสฺส โหติ
มุสา มยา ภณิตนฺติ วินิธาย ทิฏฺฐึ วินิธาย ขนฺตึ วินิธาย
รุจึ วินิธาย ภาวํ
วตฺถุนิสฺสารกสฺส นิกฺเขปปทสฺส ขณฺฑจกฺกํ นิฏฺฐิตํ
ตีหากาเรหิ ทุติยํ ฌานํ สมาปชฺชินฺติ วตฺตุกาโม ตติยํ
ฌานํ สมาปชฺชินฺติ สมฺปชานมุสา ภณนฺตสฺส ปฏิวิชานนฺตสฺส
อาปตฺติ ปาราชิกสฺส น ปฏิวิชานนฺตสฺส อาปตฺติ ถุลฺลจฺจยสฺส
เป ตีหากาเรหิ ทุติยํ ฌานํ สมาปชฺชินฺติ วตฺตุกาโม โมหา
เม จิตฺตํ วินีวรณนฺติ สมฺปชานมุสา ภณนฺตสฺส ปฏิวิชานนฺตสฺส
อาปตฺติ ปาราชิกสฺส น ปฏิวิชานนฺตสฺส อาปตฺติ ถุลฺลจฺจยสฺส
เป ตีหากาเรหิ ทุติยํ ฌานํ สมาปชฺชินฺติ วตฺตุกาโม ปฐมํ ฌานํ
สมาปชฺชินฺติ สมฺปชานมุสา ภณนฺตสฺส ปฏิวิชานนฺตสฺส อาปตฺติ




ปาราชิกสฺส น ปฏิวิชานนฺตสฺส อาปตฺติ ถุลฺลจฺจยสฺส เป
วตฺถุนิสฺสารกสฺส เอกมูลกํ พทฺธจกฺกํ
มูลํ สงฺขิตฺตํ
ตีหากาเรหิ โมหา เม จิตฺตํ วินีวรณนฺติ วตฺตุกาโม
ปฐมํ ฌานํ สมาปชฺชินฺติ สมฺปชานมุสา ภณนฺตสฺส ปฏิวิชานนฺตสฺส
อาปตฺติ ปาราชิกสฺส น ปฏิวิชานนฺตสฺส อาปตฺติ ถุลฺลจฺจยสฺส
เป ตีหากาเรหิ โมหา เม จิตฺตํ วินีวรณนฺติ วตฺตุกาโม
โทสา เม จิตฺตํ วินีวรณนฺติ สมฺปชานมุสา ภณนฺตสฺส ปฏิวิชานนฺตสฺส
อาปตฺติ ปาราชิกสฺส น ปฏิวิชานนฺตสฺส อาปตฺติ
ถุลฺลจฺจยสฺส เป
วตฺถุนิสฺสารกสฺส เอกมูลกํ สงฺขิตฺตํ นิฏฺฐิตํ
ตีหากาเรหิ ปฐมญฺจ ฌานํ ทุติยญฺจ ฌานํ สมาปชฺชินฺติ
วตฺตุกาโม ตติยญฺจ ฌานํ สมาปชฺชินฺติ สมฺปชานมุสา ภณนฺตสฺส
ปฏิวิชานนฺตสฺส อาปตฺติ ปาราชิกสฺส น ปฏิวิชานนฺตสฺส อาปตฺติ
ถุลฺลจฺจยสฺส เป ตีหากาเรหิ ปฐมญฺจ ฌานํ ทุติยญฺจ ฌานํ
สมาปชฺชินฺติ วตฺตุกาโม โมหา เม จิตฺตํ วินีวรณนฺติ สมฺปชานมุสา






ภณนฺตสฺส ปฏิวิชานนฺตสฺส อาปตฺติ ปาราชิกสฺส น
ปฏิวิชานนฺตสฺส อาปตฺติ ถุลฺลจฺจยสฺส เป
วตฺถุนิสฺสารกสฺส ทุมูลกํ ขณฺฑจกฺกํ
ตีหากาเรหิ ทุติยญฺจ ฌานํ ตติยญฺจ ฌานํ สมาปชฺชินฺติ
วตฺตุกาโม จตุตฺถํ ฌานํ สมาปชฺชินฺติ สมฺปชานมุสา ภณนฺตสฺส
ปฏิวิชานนฺตสฺส อาปตฺติ ปาราชิกสฺส น ปฏิวิชานนฺตสฺส อาปตฺติ
ถุลฺลจฺจยสฺส เป ตีหากาเรหิ ทุติยญฺจ ฌานํ ตติยญฺจ ฌานํ
สมาปชฺชินฺติ วตฺตุกาโม โมหา เม จิตฺตํ วินีวรณนฺติ
มุสา ภณนฺตสฺส ปฏิวิชานนฺตสฺส อาปตฺติ ปาราชิกสฺส น
ปฏิวิชานนฺตสฺส อาปตฺติ ถุลฺลจฺจยสฺส เป ตีหากาเรหิ ทุติยญฺจ
ฌานํ ตติยญฺจ ฌานํ สมาปชฺชินฺติ วตฺตุกาโม ปฐมํ ฌานํ
สมาปชฺชินฺติ สมฺปชานมุสา ภณนฺตสฺส ปฏิวิชานนฺตสฺส อาปตฺติ
ปาราชิกสฺส น ปฏิวิชานนฺตสฺส อาปตฺติ ถุลฺลจฺจยสฺส เป
วตฺถุนิสฺสารกสฺส ทุมูลกํ พทฺธจกฺกํ
ตีหากาเรหิ โทสา จ เม จิตฺตํ วินีวรณํ โมหา จ เม จิตฺตํ
วินีวรณนฺติ วตฺตุกาโม ปฐมํ ฌานํ สมาปชฺชินฺติ สมฺปชานมุสา
ภณนฺตสฺส ปฏิวิชานนฺตสฺส อาปตฺติ ปาราชิกสฺส น
ปฏิวิชานนฺตสฺส อาปตฺติ ถุลฺลจฺจยสฺส เป ตีหากาเรหิ โทสา จ เม จิตฺตํ
วินีวรณํ โมหา จ เม จิตฺตํ วินีวรณนฺติ วตฺตุกาโม ราคา เม จิตฺตํ
วินีวรณนฺติ สมฺปชานมุสา ภณนฺตสฺส ปฏิวิชานนฺตสฺส อาปตฺติ


ปาราชิกสฺส น ปฏิวิชานนฺตสฺส อาปตฺติ ถุลฺลจฺจยสฺส เป
วตฺถุนิสฺสารกสฺส ทุมูลกํ สงฺขิตฺตํ นิฏฺฐิตํ
ติมูลกํปิ จตุมูลกํปิ ปญฺจมูลกํปิ ฉมูลกํปิ สตฺตมูลกํปิ
อฏฺฐมูลกํปิ นวมูลกํปิ ทสมูลกํปิ กาตพฺพํ ยถา นิกฺขิตฺตปทานํ
เอเกกมูลกํปิ กเถตพฺพํ ยถา เอกมูลกํ วิตฺถาริตํ เอวเมว
วิตฺถาเรตพฺพํ
อิทํ สพฺพมูลกํ
ตีหากาเรหิ เป สตฺตหากาเรหิ ปฐมญฺจ ฌานํ
ทุติยญฺจ ฌานํ ตติยญฺจ ฌานํ จตุตฺถญฺจ ฌานํ สุญฺญตญฺจ วิโมกฺขํ
อนิมิตฺตญฺจ วิโมกฺขํ อปฺปณิหิตญฺจ วิโมกฺขํ สุญฺญตญฺจ สมาธึ
อนิมิตฺตญฺจ สมาธึ อปฺปณิหิตญฺจ สมาธึ สุญฺญตญฺจ สมาปตฺตึ
อนิมิตฺตญฺจ สมาปตฺตึ อปฺปณิหิตญฺจ สมาปตฺตึ ติสฺโส จ วิชฺชา
จตฺตาโร จ สติปฏฺฐาเน จตฺตาโร จ สมฺมปฺปธาเน จตฺตาโร
จ อิทฺธิปาเท ปญฺจ จ อินฺทฺริยานิ ปญฺจ จ พลานิ สตฺต จ
โพชฺฌงฺเค อริยญฺจ อฏฺฐงฺคิกํ มคฺคํ โสตาปตฺติผลญฺจ
สกทาคามิผลญฺจ อนาคามิผลญฺจ อรหตฺตผลญฺจ สมาปชฺชึ ราโค จ เม
จตฺโต เป โทโส จ เม จตฺโต เป โมโห จ เม





จตฺโต วนฺโต มุตฺโต ปหีโน ปฏินิสฺสฏฺโฐ อุกฺเขฏิโต สมุกฺเขฏิโต
ราคา จ เม จิตฺตํ วินีวรณํ โทสา จ เม จิตฺตํ วินีวรณนฺติ
วตฺตุกาโม โมหา จ เม จิตฺตํ วินีวรณนฺติ สมฺปชานมุสา ภณนฺตสฺส
ปฏิวิชานนฺตสฺส อาปตฺติ ปาราชิกสฺส น ปฏิวิชานนฺตสฺส อาปตฺติ
ถุลฺลจฺจยสฺส ปุพฺเพ วสฺส โหติ มุสา ภณิสฺสนฺติ ภณนฺตสฺส
โหติ มุสา ภณามีติ ภณิตสฺส โหติ มุสา มยา ภณิตนฺติ
วินิธาย ทิฏฺฐึ วินิธาย ขนฺตึ วินิธาย รุจึ วินิธาย ภาวํ
วตฺถุนิสฺสารกสฺส จกฺกเปยฺยาลํ นิฏฺฐิตํ
วตฺตุกามวารกถา นิฏฺฐิตา
ตีหากาเรหิ โย เต วิหาเร วสิ โส ภิกฺขุ ปฐมํ
ฌานํ สมาปชฺชิ สมาปชฺชติ สมาปนฺโน โส ภิกฺขุ ปฐมสฺส ฌานสฺส
ลาภี วสี เตน ภิกฺขุนา ปฐมํ ฌานํ สจฺฉิกตนฺติ สมฺปชานมุสา
ภณนฺตสฺส ปฏิวิชานนฺตสฺส อาปตฺติ ถุลฺลจฺจยสฺส น
ปฏิวิชานนฺตสฺส อาปตฺติ ทุกฺกฏสฺส ปุพฺเพ วสฺส โหติ มุสา ภณิสฺสนฺติ
ภณนฺตสฺส โหติ มุสา ภณามีติ ภณิตสฺส โหติ มุสา
มยา ภณิตนฺติ จตูหากาเรหิ ปญฺจหากาเรหิ ฉหากาเรหิ สตฺตหากาเรหิ
โย เต วิหาเร วสิ โส ภิกฺขุ ปฐมํ ฌานํ สมาปชฺชิ
สมาปชฺชติ สมาปนฺโน โส ภิกฺขุ ปฐมสฺส ฌานสฺส ลาภี วสี
เตน ภิกฺขุนา ปฐมํ ฌานํ สจฺฉิกตนฺติ สมฺปชานมุสา ภณนฺตสฺส



ปฏิวิชานนฺตสฺส อาปตฺติ ถุลฺลจฺจยสฺส น ปฏิวิชานนฺตสฺส อาปตฺติ
ทุกฺกฏสฺส ปุพฺเพ วสฺส โหติ มุสา ภณิสฺสนฺติ ภณนฺตสฺส
โหติ มุสา ภณามีติ ภณิตสฺส โหติ มุสา มยา ภณิตนฺติ
วินิธาย ทิฏฺฐึ วินิธาย ขนฺตึ วินิธาย รุจึ วินิธาย ภาวํ
ตีหากาเรหิ โย เต วิหาเร วสิ โส ภิกฺขุ ทุติยํ ฌานํ ตติยํ
ฌานํ จตุตฺถํ ฌานํ สุญฺญตํ วิโมกฺขํ อนิมิตฺตํ วิโมกฺขํ อปฺปณิหิตํ
วิโมกฺขํ สุญฺญตํ สมาธึ อนิมิตฺตํ สมาธึ อปฺปณิหิตํ สมาธึ
สุญฺญตํ สมาปตฺตึ อนิมิตฺตํ สมาปตฺตึ อปฺปณิหิตํ สมาปตฺตึ ติสฺโส
วิชฺชา จตฺตาโร สติปฏฺฐาเน จตฺตาโร สมฺมปฺปธาเน จตฺตาโร
อิทฺธิปาเท ปญฺจินฺทฺริยานิ ปญฺจ พลานิ สตฺต โพชฺฌงฺเค อริยํ อฏฺฐงฺคิกํ
มคฺคํ โสตาปตฺติผลํ สกทาคามิผลํ อนาคามิผลํ อรหตฺตผลํ สมาปชฺชิ
สมาปชฺชติ สมาปนฺโน โส ภิกฺขุ อรหตฺตผลสฺส ลาภี วสี เตน
ภิกฺขุนา อรหตฺตผลํ สจฺฉิกตนฺติ สมฺปชานมุสา ภณนฺตสฺส
ปฏิวิชานนฺตสฺส อาปตฺติ ถุลฺลจฺจยสฺส น ปฏิวิชานนฺตสฺส อาปตฺติ
ทุกฺกฏสฺส เป ตีหากาเรหิ โย เต วิหาเร วสิ ตสฺส ภิกฺขุโน
ราโค จตฺโต เป โทโส จตฺโต เป โมโห จตฺโต วนฺโต มุตฺโต
ปหีโน ปฏินิสฺสฏฺโฐ อุกฺเขฏิโต สมุกฺเขฏิโตติ สมฺปชานมุสา ภณนฺตสฺส
ปฏิวิชานนฺตสฺส อาปตฺติ ถุลฺลจฺจยสฺส น ปฏิวิชานนฺตสฺส อาปตฺติ
ทุกฺกฏสฺส เป ตีหากาเรหิ โย เต วิหาเร วสิ ตสฺส ภิกฺขุโน
ราคา จิตฺตํ วินีวรณํ โทสา จิตฺตํ วินีวรณํ โมหา จิตฺตํ วินีวรณนฺติ


สมฺปชานมุสา ภณนฺตสฺส ปฏิวิชานนฺตสฺส อาปตฺติ ถุลฺลจฺจยสฺส
น ปฏิวิชานนฺตสฺส อาปตฺติ ทุกฺกฏสฺส ปุพฺเพ วสฺส โหติ มุสา
ภณิสฺสนฺติ ภณนฺตสฺส โหติ มุสา ภณามีติ ภณิตสฺส โหติ
มุสา มยา ภณิตนฺติ วินิธาย ทิฏฺฐึ วินิธาย ขนฺตึ วินิธาย
รุจึ วินิธาย ภาวํ ตีหากาเรหิ โย เต วิหาเร วสิ โส ภิกฺขุ
สุญฺญาคาเร ปฐมํ ฌานํ ทุติยํ ฌานํ ตติยํ ฌานํ จตุตฺถํ ฌานํ
สมาปชฺชิ สมาปชฺชติ สมาปนฺโน โส ภิกฺขุ สุญฺญาคาเร จตุตฺถสฺส
ฌานสฺส ลาภี วสี เตน ภิกฺขุนา สุญฺญาคาเร จตุตฺถํ ฌานํ
สจฺฉิกตนฺติ สมฺปชานมุสา ภณนฺตสฺส ปฏิวิชานนฺตสฺส อาปตฺติ
ถุลฺลจฺจยสฺส น ปฏิวิชานนฺตสฺส อาปตฺติ ทุกฺกฏสฺส ปุพฺเพ
วสฺส โหติ มุสา ภณิสฺสนฺติ ภณนฺตสฺส โหติ มุสา ภณามีติ
ภณิตสฺส โหติ มุสา มยา ภณิตนฺติ วินิธาย ทิฏฺฐึ วินิธาย
ขนฺตึ วินิธาย รุจึ วินิธาย ภาวํ









ตีหากาเรหิ โย เต จีวรํ ปริภุญฺชิ โย เต ปิณฺฑปาตํ
ปริภุญฺชิ โย เต เสนาสนํ ปริภุญฺชิ โย เต
คิลานปจฺจยเภสชฺชปริกฺขารํ ปริภุญฺชิ เยน เต วิหาโร ปริภุตฺโต เยน เต
จีวรํ ปริภุตฺตํ เยน เต ปิณฺฑปาโต ปริภุตฺโต เยน เต เสนาสนํ
ปริภุตฺตํ เยน เต คิลานปจฺจยเภสชฺชปริกฺขาโร ปริภุตฺโต ยํ ตฺวํ
อาคมฺม วิหารํ อทาสิ จีวรํ อทาสิ ปิณฺฑปาตํ อทาสิ เสนาสนํ อทาสิ
คิลานปจฺจยเภสชฺชปริกฺขารํ อทาสิ โส ภิกฺขุ สุญฺญาคาเร ปฐมํ
ฌานํ ทุติยํ ฌานํ ตติยํ ฌานํ จตุตฺถํ ฌานํ สมาปชฺชิ สมาปชฺชติ
สมาปนฺโน โส ภิกฺขุ สุญฺญาคาเร จตุตฺถสฺส ฌานสฺส ลาภี วสี
เตน ภิกฺขุนา สุญฺญาคาเร จตุตฺถํ ฌานํ สจฺฉิกตนฺติ สมฺปชานมุสา
ภณนฺตสฺส ปฏิวิชานนฺตสฺส อาปตฺติ ถุลฺลจฺจยสฺส น ปฏิวิชานนฺตสฺส
อาปตฺติ ทุกฺกฏสฺส ปุพฺเพ วสฺส โหติ มุสา ภณิสฺสนฺติ
ภณนฺตสฺส โหติ มุสา ภณามีติ ภณิตสฺส โหติ มุสา มยา ภณิตนฺติ
วินิธาย ทิฏฺฐึ วินิธาย ขนฺตึ วินิธาย รุจึ วินิธาย ภาวํ
เปยฺยาลปณฺณรสกํ นิฏฺฐิตํ
ปจฺจยปฏิสํยุตฺตวารกถา นิฏฺฐิตา
อนาปตฺติ อธิมาเนน อนุลฺลปนาธิปฺปายสฺส อุมฺมตฺตกสฺส
ขิตฺตจิตฺตสฺส เวทนฏฺฏสฺส อาทิกมฺมิกสฺสาติ



อธิมาเน อรญฺญมฺหิ ปิณฺโฑปชฺฌาริยาปโถ
สญฺโญชนา รโห ธมฺมา วิหาโร ปจฺจุปฏฺฐิโต
น ทุกฺกรํ วิริยมโถปิ มจฺจุโน
ภายาวุโส วิปฺปฏิสาริ สมฺมา
วิริเยน โยเคน อราธนาย
อถ เวทนาย อธิวาสนา ทุเว
พฺราหฺมเณ ปญฺจ วตฺถูนิ อญฺญํ พฺยากรณา ตโย
อคาราวรณา กามา รติ จาปิ อปกฺกมิ
อฏฺฐิ เปสี อุโภ คาวฆาตกา
ปิณฺโฑ สากุณิโก นิจฺฉโวรพฺภิ
อสิ จ สูกริโก สตฺติ มาควิ
อุสุ จ การณิโก สูจิ สารถิ
โย จ สิพฺพิยติ สูจโก หิ โส
อณฺฑภาริ อหู คามกูฏโก
กูเป นิมุคฺโค หิ โส ปารทาริโก
คูถขาที อหู ทุฏฺฐพฺราหฺมโณ
นิจฺฉวิตฺถี อติจารินี อหู
มงฺคุลิตฺถี อหู อิกฺขณิตฺถิกา



โอกิลินี สปตฺติงฺคาโรกิริ
สีสจฺฉินฺโน อหู โจรฆาตโก
ภิกฺขุ ภิกฺขุนี สิกฺขมานา
สามเณโร อถ สามเณริกา
กสฺสปสฺส วินยสฺมึ ปพฺพชฺชา
ปาปกมฺมํ เต อกรึสุ ตาวเท
ตโปทา ราชคเห ยุทฺธํ นาคาโนคาหเนน จ
โสภิโต อรหํ ภิกฺขุ ปญฺจกปฺปสตํ สเรติ
เตน โข ปน สมเยน อญฺญตโร ภิกฺขุ อธิมาเนน อญฺญํ
พฺยากาสิ ตสฺส กุกฺกุจฺจํ อโหสิ ภควตา สิกฺขาปทํ ปญฺญตฺตํ
กจฺจิ นุ โข อหํ ปาราชิกํ อาปตฺตึ อาปนฺโนติ อถโข โส ภิกฺขุ
ภควโต เอตมตฺถํ อาโรเจสิ อนาปตฺติ ภิกฺขุ อธิมาเนนาติ
เตน โข ปน สมเยน อญฺญตโร ภิกฺขุ ปณิธาย อรญฺเญ
วิหรติ เอวํ มํ ชโน สมฺภาเวสฺสตีติ ตํ ชโน สมฺภาเวสิ ตสฺส
กุกฺกุจฺจํ อโหสิ เป อนาปตฺติ ภิกฺขุ ปาราชิกสฺส น จ ภิกฺขเว
ปณิธาย อรญฺเญ วตฺถพฺพํ โย วเสยฺย อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ ปณิธาย ปิณฺฑาย จรติ
เอวํ มํ ชโน สมฺภาเวสฺสตีติ ตํ ชโน สมฺภาเวสิ ตสฺส กุกฺกุจฺจํ
อโหสิ เป อนาปตฺติ ภิกฺขุ ปาราชิกสฺส น จ ภิกฺขเว ปณิธาย
ปิณฺฑาย จริตพฺพํ โย จเรยฺย อาปตฺติ ทุกฺกฏสฺสาติ


เตน โข ปน สมเยน อญฺญตโร ภิกฺขุ อญฺญตรํ
ภิกฺขุํ เอตทโวจ เย อาวุโส อมฺหากํ อุปชฺฌายสฺส
สทฺธิวิหาริกา สพฺเพ ว อรหนฺโตติ ตสฺส กุกฺกุจฺจํ อโหสิ
ภควโต เอตมตฺถํ อาโรเจสิ กึจิตฺโต ตฺวํ ภิกฺขูติ
อุลฺลปนาธิปฺปาโย อหํ ภควาติ อนาปตฺติ ภิกฺขุ ปาราชิกสฺส อาปตฺติ
ถุลฺลจฺจยสฺสาติ เตน โข ปน สมเยน อญฺญตโร ภิกฺขุ
อญฺญตรํ ภิกฺขุํ เอตทโวจ เย อาวุโส อมฺหากํ อุปชฺฌายสฺส
อนฺเตวาสิกา สพฺเพ ว มหิทฺธิกา มหานุภาวาติ ตสฺส กุกฺกุจฺจํ
อโหสิ ภควโต เอตมตฺถํ อาโรเจสิ กึจิตฺโต ตฺวํ ภิกฺขูติ
อุลฺลปนาธิปฺปาโย อหํ ภควาติ อนาปตฺติ ภิกฺขุ ปาราชิกสฺส
อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ ปณิธาย
จงฺกมติ เอวํ มํ ชโน สมฺภาเวสฺสตีติ ตํ ชโน สมฺภาเวสิ
ตสฺส กุกฺกุจฺจํ อโหสิ ภควโต เอตมตฺถํ อาโรเจสิ อนาปตฺติ
ภิกฺขุ ปาราชิกสฺส น จ ภิกฺขเว ปณิธาย จงฺกมิตพฺพํ โย
จงฺกเมยฺย อาปตฺติ ทุกฺกฏสฺสาติ เตน โข ปน สมเยน อญฺญตโร
ภิกฺขุ ปณิธาย ติฏฺฐติ เป ปณิธาย นิสีทติ เป ปณิธาย
เสยฺยํ กปฺเปติ เอวํ มํ ชโน สมฺภาเวสฺสตีติ ตํ ชโน สมฺภาเวสิ



ตสฺส กุกฺกุจฺจํ อโหสิ ภควโต เอตมตฺถํ อาโรเจสิ อนาปตฺติ
ภิกฺขุ ปาราชิกสฺส น จ ภิกฺขเว ปณิธาย เสยฺยา กปฺเปตพฺพา
โย กปฺเปยฺย อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ อญฺญตรสฺส
ภิกฺขุโน อุตฺตริมนุสฺสธมฺมํ อุลฺลปติ โสปิ เอวมาห มยฺหํปิ
อาวุโส สญฺโญชนา ปหีนาติ ตสฺส กุกฺกุจฺจํ อโหสิ
ภควโต เอตมตฺถํ อาโรเจสิ อาปตฺตึ ตฺวํ ภิกฺขุ อาปนฺโน
ปาราชิกนฺติ
เตน โข ปน สมเยน อญฺญตโร ภิกฺขุ รโหคโต
อุตฺตริมนุสฺสธมฺมํ อุลฺลปติ ปรจิตฺตวิทู ภิกฺขุ ตํ ภิกฺขุํ อปสาเทสิ
มา อาวุโส เอวรูปํ อภณิ นตฺเถโส ตุยฺหนฺติ ตสฺส กุกฺกุจฺจํ
อโหสิ ภควโต เอตมตฺถํ อาโรเจสิ อนาปตฺติ ภิกฺขุ ปาราชิกสฺส
อาปตฺติ ทุกฺกฏสฺสาติ เตน โข ปน สมเยน อญฺญตโร ภิกฺขุ
รโหคโต อุตฺตริมนุสฺสธมฺมํ อุลฺลปติ เทวตา ตํ ภิกฺขุํ อปสาเทสิ
มา ภนฺเต เอวรูปํ อภณิ นตฺเถโส ตุยฺหนฺติ ตสฺส กุกฺกุจฺจํ
อโหสิ ภควโต เอตมตฺถํ อาโรเจสิ อนาปตฺติ ภิกฺขุ
ปาราชิกสฺส อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ อญฺญตรํ
อุปาสกํ เอตทโวจ โย อาวุโส ตุยฺหํ วิหาเร วสติ โส ภิกฺขุ



อรหาติ โส จ ภิกฺขุ ตสฺส วิหาเร วสติ ตสฺส กุกฺกุจฺจํ
อโหสิ ภควโต เอตมตฺถํ อาโรเจสิ กึจิตฺโต ตฺวํ ภิกฺขูติ
อุลฺลปนาธิปฺปาโย อหํ ภควาติ อนาปตฺติ ภิกฺขุ ปาราชิกสฺส
อาปตฺติ ถุลฺลจฺจยสฺสาติ เตน โข ปน สมเยน อญฺญตโร
ภิกฺขุ อญฺญตรํ อุปาสกํ เอตทโวจ ยํ ตฺวํ อาวุโส ภิกฺขุํ
อุปฏฺฐาสิ จีวรปิณฺฑปาตเสนาสนคิลานปจฺจยเภสชฺชปริกฺขาเรน โส
ภิกฺขุ อรหาติ โส จ ตํ ภิกฺขุํ อุปฏฺฐาติ
จีวรปิณฺฑปาตเสนาสนคิลานปจฺจยเภสชฺชปริกฺขาเรน ตสฺส กุกฺกุจฺจํ อโหสิ
ภควโต เอตมตฺถํ อาโรเจสิ กึจิตฺโต ตฺวํ ภิกฺขูติ
อุลฺลปนาธิปฺปาโย อหํ ภควาติ อนาปตฺติ ภิกฺขุ ปาราชิกสฺส อาปตฺติ
ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ คิลาโน
โหติ ตํ ภิกฺขู เอตทโวจุํ อตฺถายสฺมโต อุตฺตริมนุสฺสธมฺโมติ
นาวุโส ทุกฺกรํ อญฺญํ พฺยากาตุนฺติ ตสฺส กุกฺกุจฺจํ อโหสิ
เย โข เต ภควโต สาวกา เต เอวํ วเทยฺยุํ อหญฺจมฺหิ
น ภควโต สาวโก กจฺจิ นุ โข อหํ ปาราชิกํ อาปตฺตึ
อาปนฺโนติ ภควโต เอตมตฺถํ อาโรเจสิ กึจิตฺโต ตฺวํ
ภิกฺขูติ อนุลฺลปนาธิปฺปาโย อหํ ภควาติ อนาปตฺติ ภิกฺขุ




อนุลฺลปนาธิปฺปายสฺสาติ เตน โข ปน สมเยน อญฺญตโร ภิกฺขุ
คิลาโน โหติ ตํ ภิกฺขู เอตทโวจุํ อตฺถายสฺมโต
อุตฺตริมนุสฺสธมฺโมติ อาราธนีโย โข อาวุโส ธมฺโม อารทฺธวิริเยนาติ ตสฺส
กุกฺกุจฺจํ อโหสิ เป อนาปตฺติ ภิกฺขุ อนุลฺลปนาธิปฺปายสฺสาติ
เตน โข ปน สมเยน อญฺญตโร ภิกฺขุ คิลาโน โหติ ตํ ภิกฺขู
เอตทโวจุํ มา โข อาวุโส ภายีติ นาหํ อาวุโส มจฺจุโน
ภายามีติ ตสฺส กุกฺกุจฺจํ อโหสิ เป อนาปตฺติ ภิกฺขุ
อนุลฺลปนาธิปฺปายสฺสาติ เตน โข ปน สมเยน อญฺญตโร ภิกฺขุ
คิลาโน โหติ ตํ ภิกฺขู เอตทโวจุํ มา โข อาวุโส ภายีติ
โย นูนาวุโส วิปฺปฏิสารี อสฺส โส ภาเยยฺยาติ ตสฺส กุกฺกุจฺจํ
อโหสิ เป อนาปตฺติ ภิกฺขุ อนุลฺลปนาธิปฺปายสฺสาติ เตน โข
ปน สมเยน อญฺญตโร ภิกฺขุ คิลาโน โหติ ตํ ภิกฺขู เอตทโวจุํ
อตฺถายสฺมโต อุตฺตริมนุสฺสธมฺโมติ อาราธนีโย โข อาวุโส
ธมฺโม สมฺมาปยุตฺเตนาติ ตสฺส กุกฺกุจฺจํ อโหสิ เป อนาปตฺติ
ภิกฺขุ อนุลฺลปนาธิปฺปายสฺสาติ เตน โข ปน สมเยน อญฺญตโร







ภิกฺขุ คิลาโน โหติ ตํ ภิกฺขู เอตทโวจุํ อตฺถายสฺมโต
อุตฺตริมนุสฺสธมฺโมติ อาราธนีโย โข อาวุโส ธมฺโม
อารทฺธวิริเยนาติ ตสฺส กุกฺกุจฺจํ อโหสิ เป อนาปตฺติ ภิกฺขุ
อนุลฺลปนาธิปฺปายสฺสาติ เตน โข ปน สมเยน อญฺญตโร ภิกฺขุ
คิลาโน โหติ ตํ ภิกฺขู เอตทโวจุํ อตฺถายสฺมโต
อุตฺตริมนุสฺสธมฺโมติ อาราธนีโย โข อาวุโส ธมฺโม ยุตฺตโยเคนาติ
ตสฺส กุกฺกุจฺจํ อโหสิ เป อนาปตฺติ ภิกฺขุ
อนุลฺลปนาธิปฺปายสฺสาติ เตน โข ปน สมเยน อญฺญตโร ภิกฺขุ คิลาโน
โหติ ตํ ภิกฺขู เอตทโวจุํ กจฺจาวุโส ขมนียํ กจฺจิ ยาปนียนฺติ
นาวุโส สกฺกา เยน วา เตน วา อธิวาเสตุนฺติ ตสฺส กุกฺกุจฺจํ
อโหสิ เป อนาปตฺติ ภิกฺขุ อนุลฺลปนาธิปฺปายสฺสาติ เตน
โข ปน สมเยน อญฺญตโร ภิกฺขุ คิลาโน โหติ ตํ ภิกฺขู
เอตทโวจุํ กจฺจาวุโส ขมนียํ กจฺจิ ยาปนียนฺติ นาวุโส สกฺกา
ปุถุชฺชเนน อธิวาเสตุนฺติ ตสฺส กุกฺกุจฺจํ อโหสิ เป ภควโต
เอตมตฺถํ อาโรเจสิ กึจิตฺโต ตฺวํ ภิกฺขูติ อุลฺลปนาธิปฺปาโย อหํ
ภควาติ อนาปตฺติ ภิกฺขุ ปาราชิกสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตโร พฺราหฺมโณ ภิกฺขู
นิมนฺเตตฺวา เอตทโวจ อายนฺตุ โภนฺโต อรหนฺโตติ เตสํ
กุกฺกุจฺจํ อโหสิ มยญฺจมฺหา น อรหนฺโต อยญฺจ พฺราหฺมโณ



อเมฺห อรหนฺตวาเทน สมุทาจรติ กถํ นุ โข อเมฺหหิ
ปฏิปชฺชิตพฺพนฺติ ภควโต เอตมตฺถํ อาโรเจสุํ อนาปตฺติ ภิกฺขเว
ปสาทภญฺเญติ เตน โข ปน สมเยน อญฺญตโร พฺราหฺมโณ
ภิกฺขู นิมนฺเตตฺวา เอตทโวจ นิสีทนฺตุ โภนฺโต อรหนฺโตติ เป
ภุญฺชนฺตุ โภนฺโต อรหนฺโตติ เป ตปฺเปนฺตุ โภนฺโต อรหนฺโตติ
เป คจฺฉนฺตุ โภนฺโต อรหนฺโตติ เตสํ กุกฺกุจฺจํ อโหสิ
มยญฺจมฺหา น อรหนฺโต อยญฺจ พฺราหฺมโณ อเมฺห อรหนฺตวาเทน
สมุทาจรติ กถํ นุ โข อเมฺหหิ ปฏิปชฺชิตพฺพนฺติ ภควโต
เอตมตฺถํ อาโรเจสุํ อนาปตฺติ ภิกฺขเว ปสาทภญฺเญติ
เตน โข ปน สมเยน อญฺญตโร ภิกฺขุ อญฺญตรสฺส
ภิกฺขุโน อุตฺตริมนุสฺสธมฺมํ อุลฺลปติ โสปิ เอวมาห มยฺหํปิ
อาวุโส อาสวา ปหีนาติ ตสฺส กุกฺกุจฺจํ อโหสิ เป
อาปตฺตึ ตฺวํ ภิกฺขุ อาปนฺโน ปาราชิกนฺติ เตน โข ปน
สมเยน อญฺญตโร ภิกฺขุ อญฺญตรสฺส ภิกฺขุโน อุตฺตริมนุสฺสธมฺมํ
อุลฺลปติ โสปิ เอวมาห มยฺหํปิ อาวุโส เอเต ธมฺมา สํวิชฺชนฺตีติ
ตสฺส กุกฺกุจฺจํ อโหสิ ภควโต เอตมตฺถํ อาโรเจสิ อาปตฺตึ
ตฺวํ ภิกฺขุ อาปนฺโน ปาราชิกนฺติ เตน โข ปน สมเยน
อญฺญตโร ภิกฺขุ อญฺญตรสฺส ภิกฺขุโน อุตฺตริมนุสฺสธมฺมํ อุลฺลปติ
โสปิ เอวมาห อหํปิ อาวุโส เอเตสุ ธมฺเมสุ สนฺทิสฺสามีติ
ตสฺส กุกฺกุจฺจํ อโหสิ ภควโต เอตมตฺถํ อาโรเจสิ อาปตฺตึ


ตฺวํ ภิกฺขุ อาปนฺโน ปาราชิกนฺติ
เตน โข ปน สมเยน อญฺญตรํ ภิกฺขุํ ญาตกา
เอตทโวจุํ เอหิ ภนฺเต อคารํ อชฺฌาวสาติ อภพฺโพ โข
อาวุโส มาทิโส อคารํ อชฺฌาวสิตุนฺติ ตสฺส กุกฺกุจฺจํ อโหสิ
ภควโต เอตมตฺถํ อาโรเจสิ กึจิตฺโต ตฺวํ ภิกฺขูติ
อนุลฺลปนาธิปฺปาโย อหํ ภควาติ อนาปตฺติ ภิกฺขุ อนุลฺลปนาธิปฺปายสฺสาติ
เตน โข ปน สมเยน อญฺญตรํ ภิกฺขุํ ญาตกา เอตทโวจุํ เอหิ
ภนฺเต กาเม ปริภุญฺชาติ อาวฏา เม อาวุโส กามาติ
ตสฺส กุกฺกุจฺจํ อโหสิ ภควโต เอตมตฺถํ อาโรเจสิ กึจิตฺโต
ตฺวํ ภิกฺขูติ อนุลฺลปนาธิปฺปาโย อหํ ภควาติ อนาปตฺติ
ภิกฺขุ อนุลฺลปนาธิปฺปายสฺสาติ เตน โข ปน สมเยน อญฺญตรํ
ภิกฺขุํ ญาตกา เอตทโวจุํ อภิรมสิ ภนฺเตติ อภิรโต อหํ
อาวุโส ปรมาย อภิรติยาติ ตสฺส กุกฺกุจฺจํ อโหสิ เย โข เต
ภควโต สาวกา เต เอวํ วเทยฺยุํ อหญฺจมฺหิ น ภควโต สาวโก
กจฺจิ นุ โข อหํ ปาราชิกํ อาปตฺตึ อาปนฺโนติ ภควโต
เอตมตฺถํ อาโรเจสิ กึจิตฺโต ตฺวํ ภิกฺขูติ อนุลฺลปนาธิปฺปาโย
อหํ ภควาติ อนาปตฺติ ภิกฺขุ อนุลฺลปนาธิปฺปายสฺสาติ
เตน โข ปน สมเยน สมฺพหุลา ภิกฺขู กติกํ กตฺวา
อญฺญตรสฺมึ อาวาเส วสฺสํ อุปคจฺฉึสุ โย อิมมฺหา อาวาสา
ปฐมํ ปกฺกมิสฺสติ ตํ มยํ อรหาติ ชานิสฺสามาติ อญฺญตโร


ภิกฺขุ มํ อรหาติ ชานนฺตูติ ตมฺหา อาวาสา ปฐมํ ปกฺกามิ
ตสฺส กุกฺกุจฺจํ อโหสิ กจฺจิ นุ โข อหํ ปาราชิกํ อาปตฺตึ
อาปนฺโนติ ภควโต เอตมตฺถํ อาโรเจสิ อาปตฺตึ ตฺวํ
ภิกฺขุ อาปนฺโน ปาราชิกนฺติ
เตน สมเยน พุทฺโธ ภควา ราชคเห วิหรติ เวฬุวเน
กลนฺทกนิวาเป เตน โข ปน สมเยน อายสฺมา จ ลกฺขโณ
อายสฺมา จ มหาโมคฺคลฺลาโน คิชฺฌกูเฏ ปพฺพเต วิหรนฺติ
อถโข อายสฺมา มหาโมคฺคลฺลาโน ปุพฺพณฺหสมยํ นิวาเสตฺวา ปตฺตจีวรมาทาย
เยนายสฺมา ลกฺขโณ เตนุปสงฺกมิ อุปสงฺกมิตฺวา
อายสฺมนฺตํ ลกฺขณํ เอตทโวจ อายามาวุโส ลกฺขณ ราชคหํ
ปิณฺฑาย ปวิสิสฺสามาติ เอวมาวุโสติ โข อายสฺมา ลกฺขโณ
อายสฺมโต มหาโมคฺคลฺลานสฺส ปจฺจสฺโสสิ อถโข อายสฺมา
มหาโมคฺคลฺลาโน คิชฺฌกูฏา ปพฺพตา โอโรหนฺโต อญฺญตรสฺมึ
ปเทเส สิตํ ปาตฺวากาสิ อถโข อายสฺมา ลกฺขโณ อายสฺมนฺตํ
มหาโมคฺคลฺลานํ เอตทโวจ โก นุ โข อาวุโส มหาโมคฺคลฺลาน
เหตุ โก ปจฺจโย สิตสฺส ปาตุกมฺมายาติ อกาโล โข อาวุโส
ลกฺขณ เอตสฺส ปณฺหสฺส พฺยากรณาย ภควโต มํ สนฺติเก เอตํ
ปณฺหํ ปุจฺฉาติ อถโข อายสฺมา จ ลกฺขโณ อายสฺมา จ




มหาโมคฺคลฺลาโน ราชคเห ปิณฺฑาย จริตฺวา ปจฺฉาภตฺตํ
ปิณฺฑปาตปฏิกฺกนฺตา เยน ภควา เตนุปสงฺกมึสุ อุปสงฺกมิตฺวา ภควนฺตํ
อภิวาเทตฺวา เอกมนฺตํ นิสีทึสุ เอกมนฺตํ นิสินฺโน โข อายสฺมา
ลกฺขโณ อายสฺมนฺตํ มหาโมคฺคลฺลานํ เอตทโวจ อิธายสฺมา
มหาโมคฺคลฺลาโน คิชฺฌกูฏา ปพฺพตา โอโรหนฺโต อญฺญตรสฺมึ ปเทเส
สิตํ ปาตฺวากาสิ โก นุ โข อาวุโส โมคฺคลฺลาน เหตุ โก
ปจฺจโย สิตสฺส ปาตุกมฺมายาติ อิธาหํ อาวุโส คิชฺฌกูฏา
ปพฺพตา โอโรหนฺโต อทฺทสํ อฏฺฐิกสงฺขลิกํ เวหาสํ คจฺฉนฺตํ ตเมนํ
คิชฺฌาปิ กงฺกาปิ กุลลาปิ อนุปติตฺวา อนุปติตฺวา ผาสุฬนฺตริกาหิ
วิตุเทนฺติ วิตจฺเฉนฺติ วิราเชนฺติ สฺวาสฺสุทํ อฏฺฏสฺสรํ กโรติ ตสฺส
มยฺหํ อาวุโส เอตทโหสิ อจฺฉริยํ วต โภ อพฺภูตํ วต โภ
เอวรูโปปิ นาม สตฺโต ภวิสฺสติ เอวรูโปปิ นาม ยกฺโข ภวิสฺสติ
เอวรูโปปิ นาม เปโต ภวิสฺสติ เอวรูโปปิ นาม อตฺตภาวปฏิลาโภ
ภวิสฺสตีติ ภิกฺขู อุชฺฌายนฺติ ขียนฺติ วิปาเจนฺติ อุตฺตริมนุสฺสธมฺมํ
อายสฺมา มหาโมคฺคลฺลาโน อุลฺลปตีติ อถโข ภควา ภิกฺขู







อามนฺเตสิ จกฺขุภูตา วต ภิกฺขเว สาวกา วิหรนฺติ ญาณภูตา
วต ภิกฺขเว สาวกา วิหรนฺติ ยตฺร หิ นาม สาวโก เอวรูปํ
ญสฺสติ วา ทกฺขติ วา สกฺขึ วา กริสฺสติ ปุพฺเพ ว เม โส
ภิกฺขเว สตฺโต ทิฏฺโฐ อโหสิ อปิจาหํ น พฺยากาสึ อหญฺเจตํ
พฺยากเรยฺยํ ปเร จ เม น สทฺทเหยฺยุํ เย เม น สทฺทเหยฺยุํ
เตสนฺตํ อสฺส ทีฆรตฺตํ อหิตาย ทุกฺขาย เอโส ภิกฺขเว สตฺโต
อิมสฺมึเยว ราชคเห โคฆาตโก อโหสิ โส ตสฺส กมฺมสฺส วิปาเกน
พหูนิ วสฺสานิ พหูนิ วสฺสสตานิ พหูนิ วสฺสสหสฺสานิ พหูนิ
วสฺสสตสหสฺสานิ นิรเย ปจิตฺวา ตสฺเสว กมฺมสฺส วิปากาวเสเสน
เอวรูปํ อตฺตภาวปฏิลาภํ ปฏิสํเวเทติ สจฺจํ ภิกฺขเว โมคฺคลฺลาโน
อาห อนาปตฺติ ภิกฺขเว โมคฺคลฺลานสฺสาติ เป อิธาหํ อาวุโส
คิชฺฌกูฏา ปพฺพตา โอโรหนฺโต อทฺทสํ มํสเปสึ เวหาสํ คจฺฉนฺตํ
ตเมนํ คิชฺฌาปิ กงฺกาปิ กุลลาปิ อนุปติตฺวา อนุปติตฺวา วิตุเทนฺติ
วิตจฺเฉนฺติ วิราเชนฺติ สฺวาสฺสุทํ อฏฺฏสฺสรํ กโรติ เป เอโส
ภิกฺขเว สตฺโต อิมสฺมึเยว ราชคเห โคฆาตโก อโหสิ เป
อิธาหํ อาวุโส คิชฺฌกูฏา ปพฺพตา โอโรหนฺโต อทฺทสํ มํสปิณฺฑํ
เวหาสํ คจฺฉนฺตํ ตเมนํ คิชฺฌาปิ กงฺกาปิ กุลลาปิ อนุปติตฺวา
อนุปติตฺวา วิตุเทนฺติ วิตจฺเฉนฺติ วิราเชนฺติ สฺวาสฺสุทํ อฏฺฏสฺสรํ




กโรติ เป เอโส ภิกฺขเว สตฺโต อิมสฺมึเยว ราชคเห สากุณิโก
อโหสิ เป อิธาหํ อาวุโส คิชฺฌกูฏา ปพฺพตา โอโรหนฺโต
อทฺทสํ นิจฺฉวึ ปุริสํ เวหาสํ คจฺฉนฺตํ ตเมนํ คิชฺฌาปิ กงฺกาปิ
กุลลาปิ อนุปติตฺวา อนุปติตฺวา วิตุเทนฺติ วิตจฺเฉนฺติ วิราเชนฺติ
สฺวาสฺสุทํ อฏฺฏสฺสรํ กโรติ เป เอโส ภิกฺขเว สตฺโต อิมสฺมึเยว
ราชคเห โอรพฺภิโก อโหสิ เป อิธาหํ อาวุโส คิชฺฌกูฏา
ปพฺพตา โอโรหนฺโต อทฺทสํ อสิโลมํ ปุริสํ เวหาสํ คจฺฉนฺตํ
ตสฺส เต อสี อุปฺปติตฺวา อุปฺปติตฺวา ตสฺเสว กาเย นิปตนฺติ
สฺวาสฺสุทํ อฏฺฏสฺสรํ กโรติ เป เอโส ภิกฺขเว สตฺโต
อิมสฺมึเยว ราชคเห สูกริโก อโหสิ เป อิธาหํ อาวุโส
คิชฺฌกูฏา ปพฺพตา โอโรหนฺโต อทฺทสํ สตฺติโลมํ ปุริสํ เวหาสํ
คจฺฉนฺตํ ตสฺส ตา สตฺติโย อุปฺปติตฺวา อุปฺปติตฺวา ตสฺเสว
กาเย นิปตนฺติ สฺวาสฺสุทํ อฏฺฏสฺสรํ กโรติ เป เอโส ภิกฺขเว
สตฺโต อิมสฺมึเยว ราชคเห มาควิโก อโหสิ เป อิธาหํ
อาวุโส คิชฺฌกูฏา ปพฺพตา โอโรหนฺโต อทฺทสํ อุสุโลมํ ปุริสํ
เวหาสํ คจฺฉนฺตํ ตสฺส เต อุสู อุปฺปติตฺวา อุปฺปติตฺวา ตสฺเสว
กาเย นิปตนฺติ สฺวาสฺสุทํ อฏฺฏสฺสรํ กโรติ เป เอโส
ภิกฺขเว สตฺโต อิมสฺมึเยว ราชคเห การณิโก อโหสิ เป
อิธาหํ อาวุโส คิชฺฌกูฏา ปพฺพตา โอโรหนฺโต อทฺทสํ สูจิโลมํ
ปุริสํ เวหาสํ คจฺฉนฺตํ ตสฺส ตา สูจิโย อุปฺปติตฺวา อุปฺปติตฺวา


ตสฺเสว กาเย นิปตนฺติ สฺวาสฺสุทํ อฏฺฏสฺสรํ กโรติ เป
เอโส ภิกฺขเว สตฺโต อิมสฺมึเยว ราชคเห สารถิ อโหสิ เป
อิธาหํ อาวุโส คิชฺฌกูฏา ปพฺพตา โอโรหนฺโต อทฺทสํ สูจิโลมํ
ปุริสํ เวหาสํ คจฺฉนฺตํ ตสฺส ตา สูจิโย สีเส ปวิสิตฺวา มุขโต
นิกฺขมนฺติ มุเข ปวิสิตฺวา อุรโต นิกฺขมนฺติ อุเร ปวิสิตฺวา อุทรโต
นิกฺขมนฺติ อุทเร ปวิสิตฺวา อูรูหิ นิกฺขมนฺติ อูรูสุ ปวิสิตฺวา ชงฺฆาหิ
นิกฺขมนฺติ ชงฺฆาสุ ปวิสิตฺวา ปาเทหิ นิกฺขมนฺติ สฺวาสฺสุทํ อฏฺฏสฺสรํ
กโรติ เป เอโส ภิกฺขเว สตฺโต อิมสฺมึเยว ราชคเห
สูจิโก อโหสิ เป อิธาหํ อาวุโส คิชฺฌกูฏา ปพฺพตา โอโรหนฺโต
อทฺทสํ กุมฺภณฺฑํ ปุริสํ เวหาสํ คจฺฉนฺตํ โส คจฺฉนฺโตปิ เต ว
อณฺเฑ ขนฺเธ โอโรเปตฺวา คจฺฉนฺติ นิสีทนฺโตปิ เตเสฺวว อณฺเฑสุ
นิสีทติ ตเมนํ คิชฺฌาปิ กงฺกาปิ กุลลาปิ อนุปติตฺวา อนุปติตฺวา
วิตุเทนฺติ วิตจฺเฉนฺติ วิราเชนฺติ สฺวาสฺสุทํ อฏฺฏสฺสรํ กโรติ เป
เอโส ภิกฺขเว สตฺโต อิมสฺมึเยว ราชคเห คามกูโฏ อโหสิ เป
อิธาหํ อาวุโส คิชฺฌกูฏา ปพฺพตา โอโรหนฺโต อทฺทสํ ปุริสํ คูถกูเป
สสีสกํ นิมุคฺคํ เป เอโส ภิกฺขเว สตฺโต อิมสฺมึเยว ราชคเห
ปรทาริโก อโหสิ เป อิธาหํ อาวุโส คิชฺฌกูฏา ปพฺพตา
โอโรหนฺโต อทฺทสํ ปุริสํ คูถกูเป สสีสกํ นิมุคฺคํ อุโภหิ หตฺเถหิ
คูถํ ขาทนฺตํ เป เอโส ภิกฺขเว สตฺโต อิมสฺมึเยว ราชคเห



ทุฏฺฐพฺราหฺมโณ อโหสิ โส กสฺสปสฺส สมฺมาสมฺพุทฺธสฺส ปาวจเน
ภิกฺขุสงฺฆํ ภตฺเตน นิมนฺเตตฺวา โทณิยา คูถสฺส ปูราเปตฺวา กาลํ
อาโรจาเปตฺวา เอตทโวจ อิโต โภนฺโต ยาวทตฺถํ ภุญฺชนฺตุ เจว
หรนฺตุ จาติ โส ตสฺส กมฺมสฺส วิปาเกน พหูนิ วสฺสานิ พหูนิ
วสฺสสตานิ พหูนิ วสฺสสหสฺสานิ พหูนิ วสฺสสตสหสฺสานิ นิรเย
ปจิตฺวา ตสฺเสว กมฺมสฺส วิปากาวเสเสน เอวรูปํ อตฺตภาวปฏิลาภํ
ปฏิสํเวเทติ สจฺจํ ภิกฺขเว โมคฺคลฺลาโน อาห อนาปตฺติ ภิกฺขเว
โมคฺคลฺลานสฺสาติ เป อิธาหํ อาวุโส คิชฺฌกูฏา ปพฺพตา
โอโรหนฺโต อทฺทสํ นิจฺฉวึ อิตฺถึ เวหาสํ คจฺฉนฺตึ ตเมนํ คิชฺฌาปิ
กงฺกาปิ กุลลาปิ อนุปติตฺวา อนุปติตฺวา วิตุเทนฺติ วิตจฺเฉนฺติ วิราเชนฺติ
สาสฺสุทํ อฏฺฏสฺสรํ กโรติ เอสา ภิกฺขเว อิตฺถี อิมสฺมึเยว ราชคเห
อติจารินี อโหสิ เป สจฺจํ ภิกฺขเว โมคฺคลฺลาโน อาห อนาปตฺติ
ภิกฺขเว โมคฺคลฺลานสฺสาติ อิธาหํ อาวุโส คิชฺฌกูฏา ปพฺพตา
โอโรหนฺโต อทฺทสํ อิตฺถึ ทุคฺคนฺธํ มงฺคุลึ เวหาสํ คจฺฉนฺตึ ตเมนํ
คิชฺฌาปิ กงฺกาปิ กุลลาปิ อนุปติตฺวา อนุปติตฺวา วิตุเทนฺติ วิตจฺเฉนฺติ
วิราเชนฺติ สาสฺสุทํ อฏฺฏสฺสรํ กโรติ เป เอสา ภิกฺขเว อิตฺถี
อิมสฺมึเยว ราชคเห อิกฺขณิกา อโหสิ เป อิธาหํ อาวุโส
คิชฺฌกูฏา ปพฺพตา โอโรหนฺโต อทฺทสํ อิตฺถึ อุปฺปกฺกํ โอกิลินึ
โอกิรณึ เวหาสํ คจฺฉนฺตึ สาสฺสุทํ อฏฺฏสฺสรํ กโรติ เป เอสา



ภิกฺขเว อิตฺถี กาลิงฺคสฺส รญฺโญ อคฺคมเหสี อโหสิ สา อิสฺสาปกตา
สปตฺตึ องฺคารกฏาเหน โอกิริ เป อิธาหํ อาวุโส คิชฺฌกูฏา
ปพฺพตา โอโรหนฺโต อทฺทสํ อสีสกพนฺธํ เวหาสํ คจฺฉนฺตํ ตสฺส
อุเร อกฺขีนิ เจว โหนฺติ มุขญฺจ ตเมนํ คิชฺฌาปิ กงฺกาปิ กุลลาปิ
อนุปติตฺวา อนุปติตฺวา วิตุเทนฺติ วิตจฺเฉนฺติ วิราเชนฺติ สฺวาสฺสุทํ
อฏฺฏสฺสรํ กโรติ เป เอโส ภิกฺขเว สตฺโต อิมสฺมึเยว ราชคเห
ทามริโก นาม โจรฆาตโก อโหสิ เป อิธาหํ อาวุโส คิชฺฌกูฏา
ปพฺพตา โอโรหนฺโต อทฺทสํ ภิกฺขุํ เวหาสํ คจฺฉนฺตํ ตสฺส สงฺฆาฏิปิ
อาทิตฺตา สมฺปชฺชลิตา สญฺโชติภูตา ปตฺโตปิ อาทิตฺโต สมฺปชฺชลิโต
สญฺโชติภูโต กายพนฺธนํปิ อาทิตฺตํ สมฺปชฺชลิตํ สญฺโชติภูตํ กาโยปิ
อาทิตฺโต สมฺปชฺชลิโต สญฺโชติภูโต สฺวาสฺสุทํ อฏฺฏสฺสรํ กโรติ
เป เอโส ภิกฺขเว ภิกฺขุ กสฺสปสฺส สมฺมาสมฺพุทฺธสฺส ปาวจเน
ปาปภิกฺขุ อโหสิ เป อิธาหํ อาวุโส คิชฺฌกูฏา ปพฺพตา
โอโรหนฺโต อทฺทสํ ภิกฺขุนึ เป อทฺทสํ สิกฺขมานํ อทฺทสํ
สามเณรํ อทฺทสํ สามเณรึ เวหาสํ คจฺฉนฺตึ ตสฺสา สงฺฆาฏิปิ
อาทิตฺตา สมฺปชฺชลิตา สญฺโชติภูตา ปตฺโตปิ อาทิตฺโต สมฺปชฺชลิโต
สญฺโชติภูโต กายพนฺธนํปิ อาทิตฺตํ สมฺปชฺชลิตํ สญฺโชติภูตํ กาโยปิ





อาทิตฺโต สมฺปชฺชลิโต สญฺโชติภูโต สาสฺสุทํ อฏฺฏสฺสรํ กโรติ
ตสฺส มยฺหํ อาวุโส เอตทโหสิ อจฺฉริยํ วต โภ อพฺภูตํ วต โภ
เอวรูโปปิ นาม สตฺโต ภวิสฺสติ เอวรูโปปิ นาม ยกฺโข ภวิสฺสติ
เอวรูโปปิ นาม เปโต ภวิสฺสติ เอวรูโปปิ นาม อตฺตภาวปฏิลาโภ
ภวิสฺสตีติ ภิกฺขู อุชฺฌายนฺติ ขียนฺติ วิปาเจนฺติ อุตฺตริมนุสฺสธมฺมํ
อายสฺมา มหาโมคฺคลฺลาโน อุลฺลปตีติ อถโข ภควา ภิกฺขู
อามนฺเตสิ จกฺขุภูตา วต ภิกฺขเว สาวกา วิหรนฺติ ญาณภูตา วต
ภิกฺขเว สาวกา วิหรนฺติ ยตฺร หิ นาม สาวโก เอวรูปํ ญสฺสติ
วา ทกฺขติ วา สกฺขึ วา กริสฺสติ ปุพฺเพ ว เม สา ภิกฺขเว สามเณรี
ทิฏฺฐา อโหสิ อปิจาหํ น พฺยากาสึ อหญฺเจตํ พฺยากเรยฺยํ
ปเร จ เม น สทฺทเหยฺยุํ เย เม น สทฺทเหยฺยุํ เตสนฺตํ อสฺส
ทีฆรตฺตํ อหิตาย ทุกฺขาย เอสา ภิกฺขเว สามเณรี กสฺสปสฺส
สมฺมาสมฺพุทฺธสฺส ปาวจเน ปาปสามเณรี อโหสิ สา ตสฺส กมฺมสฺส
วิปาเกน พหูนิ วสฺสานิ พหูนิ วสฺสสตานิ พหูนิ วสฺสสหสฺสานิ พหูนิ
วสฺสสตสหสฺสานิ นิรเย ปจิตฺวา ตสฺเสว กมฺมสฺส วิปากาวเสเสน
เอวรูปํ อตฺตภาวปฏิลาภํ ปฏิสํเวเทติ สจฺจํ ภิกฺขเว โมคฺคลฺลาโน
อาห อนาปตฺติ ภิกฺขเว โมคฺคลฺลานสฺสาติ
อถโข อายสฺมา มหาโมคฺคลฺลาโน ภิกฺขู อามนฺเตสิ
ยตายํ อาวุโส ตโปทา สนฺทติ โส ทโห อจฺโฉทโก สีโตทโก
สาโตทโก เสโตทโก สุปติตฺโถ รมณีโย ปหูตมจฺฉกจฺฉโป


จกฺกมตฺตานิ จ ปทุมานิ ปุปฺผนฺติ อถ จ ปนายํ ตโปทา กุถิตา สนฺทตีติ
ภิกฺขู อุชฺฌายนฺติ ขียนฺติ วิปาเจนฺติ กถํ หิ นาม อายสฺมา
มหาโมคฺคลฺลาโน เอวํ วกฺขติ ยตายํ อาวุโส ตโปทา สนฺทติ
โส ทโห อจฺโฉทโก สีโตทโก สาโตทโก เสโตทโก สุปติตฺโถ
รมณีโย ปหูตมจฺฉกจฺฉโป จกฺกมตฺตานิ จ ปทุมานิ ปุปฺผนฺติ อถ
จ ปนายํ ตโปทา กุถิตา สนฺทตีติ อุตฺตริมนุสฺสธมฺมํ อายสฺมา
มหาโมคฺคลฺลาโน อุลฺลปตีติ ภควโต เอตมตฺถํ อาโรเจสุํ
ยตายํ ภิกฺขเว ตโปทา สนฺทติ โส ทโห อจฺโฉทโก สีโตทโก
สาโตทโก เสโตทโก สุปติตฺโถ รมณีโย ปหูตมจฺฉกจฺฉโป
มตฺตานิ จ ปทุมานิ ปุปฺผนฺติ อปิจายํ ภิกฺขเว ตโปทา ทฺวินฺนํ
มหานิรยานํ อนฺตริกาย อาคจฺฉติ เตนายํ ตโปทา กุถิตา สนฺทติ สจฺจํ
ภิกฺขเว โมคฺคลฺลาโน อาห อนาปตฺติ ภิกฺขเว โมคฺคลฺลานสฺสาติ
เตน โข ปน สมเยน ราชา มาคโธ เสนิโย พิมฺพิสาโร
ลิจฺฉวีหิ สทฺธึ สงฺคาเมนฺโต ปภคฺโค โหติ อถ ราชา ปจฺฉา
เสนํ สงฺกฑฺฒิตฺวา ลิจฺฉวิโย ปราเชสิ สงฺคาเม จ นนฺทิ จรติ
รญฺญา ลิจฺฉวิโย ปภคฺคาติ อถโข อายสฺมา มหาโมคฺคลฺลาโน
ภิกฺขู อามนฺเตสิ ราชา อาวุโส ลิจฺฉวีหิ ปภคฺโค สงฺคาเม จ
นนฺทิ จรติ รญฺญา ลิจฺฉวิโย ปภคฺคาติ ภิกฺขู อุชฺฌายนฺติ ขียนฺติ
วิปาเจนฺติ กถํ หิ นาม อายสฺมา มหาโมคฺคลฺลาโน เอวํ วกฺขติ



ราชา อาวุโส ลิจฺฉวีหิ ปภคฺโค สงฺคาเม จ นนฺทิ จรติ รญฺญา
ลิจฺฉวิโย ปภคฺคาติ อุตฺตริมนุสฺสธมฺมํ อายสฺมา มหาโมคฺคลฺลาโน
อุลฺลปตีติ ภควโต เอตมตฺถํ อาโรเจสุํ ปฐมํ ภิกฺขเว ราชา
ลิจฺฉวีหิ ปภคฺโค อถ ราชา ปจฺฉา เสนํ สงฺกฑฺฒิตฺวา ลิจฺฉวิโย
ปราเชสิ สจฺจํ ภิกฺขเว โมคฺคลฺลาโน อาห อนาปตฺติ ภิกฺขเว
โมคฺคลฺลานสฺสาติ
อถโข อายสฺมา มหาโมคฺคลฺลาโน ภิกฺขู อามนฺเตสิ
อิธาหํ อาวุโส สปฺปินิกาย นทิยา ตีเร อาเนญฺชํ สมาธึ สมาปนฺโน
นาคานํ โอคยฺห อุตฺตรนฺตานํ โกญฺจํ กโรนฺตานํ สทฺทํ อสฺโสสินฺติ
ภิกฺขู อุชฺฌายนฺติ ขียนฺติ วิปาเจนฺติ กถํ หิ นาม อายสฺมา
มหาโมคฺคลฺลาโน เอวํ วกฺขติ อิธาหํ อาวุโส สปฺปินิกาย นทิยา
ตีเร อาเนญฺชํ สมาธึ สมาปนฺโน นาคานํ โอคยฺห อุตฺตรนฺตานํ
โกญฺจํ กโรนฺตานํ สทฺทํ อสฺโสสินฺติ อุตฺตริมนุสฺสธมฺมํ อายสฺมา
มหาโมคฺคลฺลาโน อุลฺลปตีติ ภควโต เอตมตฺถํ อาโรเจสุํ
อตฺเถโส ภิกฺขเว สมาธิ โส จ โข อปริสุทฺโธ สจฺจํ ภิกฺขเว
โมคฺคลฺลาโน อาห อนาปตฺติ ภิกฺขเว โมคฺคลฺลานสฺสาติ
อถโข อายสฺมา โสภิโต ภิกฺขู อามนฺเตสิ อหํ อาวุโส
ปญฺจ กปฺปสตานิ อนุสฺสรามีติ ภิกฺขู อุชฺฌายนฺติ ขียนฺติ
วิปาเจนฺติ กถํ หิ นาม อายสฺมา โสภิโต เอวํ วกฺขติ อหํ



อาวุโส ปญฺจ กปฺปสตานิ อนุสฺสรามีติ อุตฺตริมนุสฺสธมฺมํ อายสฺมา
โสภิโต อุลฺลปตีติ ภควโต เอตมตฺถํ อาโรเจสุํ อตฺเถสา
ภิกฺขเว โสภิตสฺส สา จ โข เอกาเยว ชาติ สจฺจํ ภิกฺขเว
โสภิโต อาห อนาปตฺติ ภิกฺขเว โสภิตสฺสาติ
จตุตฺถปาราชิกํ นิฏฺฐิตํ

อุทฺทิฏฺฐา โข อายสฺมนฺโต จตฺตาโร ปาราชิกา ธมฺมา
เยสํ ภิกฺขุ อญฺญตรํ วา อญฺญตรํ วา อาปชฺชิตฺวา น ลภติ ภิกฺขูหิ
สทฺธึ สํวาสํ ยถา ปุเร ตถา ปจฺฉา ปาราชิโก โหติ อสํวาโส
ตตฺถายสฺมนฺเต ปุจฺฉามิ กจฺจิตฺถ ปริสุทฺธา ทุติยมฺปิ ปุจฺฉามิ
กจฺจิตฺถ ปริสุทฺธา ตติยมฺปิ ปุจฺฉามิ กจฺจิตฺถ ปริสุทฺธา
ปริสุทฺเธตฺถายสฺมนฺโต ตสฺมา ตุณฺหี เอวเมตํ ธารยามีติ
ปาราชิกกณฺฑํ นิฏฺฐิตํ

ตสฺสุทฺทานํ
เมถุนาทินฺนทานญฺจ มนุสฺสวิคฺคหุตฺตริ
ปาราชิกานิ จตฺตาริ เฉชฺชวตฺถู อสํสยาติ



อิเม โข ปนายสฺมนฺโต เตรส สงฺฆาทิเสสา ธมฺมา อุทฺเทสํ อาคจฺฉนฺติ
ปฐมสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อายสฺมา
เสยฺยสโก อนภิรโต พฺรหฺมจริยํ จรติ โส เตน กิโส โหติ ลูโข
ทุพฺพณฺโณ อุปฺปณฺฑุปฺปณฺฑุกชาโต ธมนิสนฺถตคตฺโต อทฺทสา
โข อายสฺมา อุทายิ อายสฺมนฺตํ เสยฺยสกํ กิสํ ลูขํ ทุพฺพณฺณํ
อุปฺปณฺฑุปฺปณฺฑุกชาตํ ธมนิสนฺถตคตฺตํ ทิสฺวาน อายสฺมนฺตํ เสยฺยสกํ
เอตทโวจ กิสฺส ตฺวํ อาวุโส เสยฺยสก กิโส ลูโข ทุพฺพณฺโณ
อุปฺปณฺฑุปฺปณฺฑุกชาโต ธมนิสนฺถตคตฺโต กจฺจิ โน ตฺวํ อาวุโส
เสยฺยสก อนภิรโต พฺรหฺมจริยํ จรสีติ เอวมาวุโสติ เตนหิ
ตฺวํ อาวุโส เสยฺยสก ยาวทตฺถํ ภุญฺช ยาวทตฺถํ สุป ยาวทตฺถํ
นหาย ยาวทตฺถํ ภุญฺชิตฺวา ยาวทตฺถํ สุปิตฺวา ยาวทตฺถํ นหายิตฺวา
ยทา เต อนภิรติ อุปฺปชฺชติ ราโค จิตฺตํ อนุทฺธํเสติ ตทา
หตฺเถน อุปกฺกมิตฺวา อสุจึ โมเจหีติ กินฺนุ โข อาวุโส กปฺปติ เอวรูปํ
กาตุนฺติ อามาวุโส อหํปิ เอวรูปํ กโรมีติ อถโข อายสฺมา
เสยฺยสโก ยาวทตฺถํ ภุญฺชิ ยาวทตฺถํ สุปิ ยาวทตฺถํ นหายิ ยาวทตฺถํ
ภุญฺชิตฺวา ยาวทตฺถํ สุปิตฺวา ยาวทตฺถํ นหายิตฺวา ยทา อนภิรติ
อุปฺปชฺชติ ราโค จิตฺตํ อนุทฺธํเสติ ตทา หตฺเถน อุปกฺกมิตฺวา อสุจึ



โมเจติ อถโข อายสฺมา เสยฺยสโก อปเรน สมเยน วณฺณวา
อโหสิ ปีนินฺทฺริโย ปสนฺนมุขวณฺโณ วิปฺปสนฺนจฺฉวิวณฺโณ อถโข
อายสฺมโต เสยฺยสกสฺส สหายกา ภิกฺขู อายสฺมนฺตํ เสยฺยสกํ
เอตทโวจุํ ปุพฺเพ โข ตฺวํ อาวุโส เสยฺยสก กิโส อโหสิ ลูโข
ทุพฺพณฺโณ อุปฺปณฺฑุปฺปณฺฑุกชาโต ธมนิสนฺถตคตฺโต โสทานิ ตฺวํ
เอตรหิ วณฺณวา ปีนินฺทฺริโย ปสนฺนมุขวณฺโณ วิปฺปสนฺนจฺฉวิวณฺโณ
กินฺนุ โข ตฺวํ อาวุโส เสยฺยสก เภสชฺชํ กโรสีติ น โข อหํ
อาวุโส เภสชฺชํ กโรมิ อปิจาหํ ยาวทตฺถํ ภุญฺชามิ ยาวทตฺถํ
สุปามิ ยาวทตฺถํ นหายามิ ยาวทตฺถํ ภุญฺชิตฺวา ยาวทตฺถํ สุปิตฺวา
ยาวทตฺถํ นหายิตฺวา ยทา เม อนภิรติ อุปฺปชฺชติ ราโค จิตฺตํ
อนุทฺธํเสติ ตทา หตฺเถน อุปกฺกมิตฺวา อสุจึ โมเจมีติ กึ ปน
ตฺวํ อาวุโส เสยฺยสก เยเนว หตฺเถน สทฺธาเทยฺยํ ภุญฺชสิ เตเนว
หตฺเถน อุปกฺกมิตฺวา อสุจึ โมเจสีติ เอวมาวุโสติ เย เต
ภิกฺขู อปฺปิจฺฉา เป เต อุชฺฌายนฺติ ขียนฺติ วิปาเจนฺติ กถํ หิ
นาม อายสฺมา เสยฺยสโก หตฺเถน อุปกฺกมิตฺวา อสุจึ โมเจสฺสตีติ
อถโข เต ภิกฺขู อายสฺมนฺตํ เสยฺยสกํ อเนกปริยาเยน วิครหิตฺวา
ภควโต เอตมตฺถํ อาโรเจสุํ อถโข ภควา เอตสฺมึ นิทาเน เอตสฺมึ
ปกรเณ ภิกฺขุสงฺฆํ สนฺนิปาตาเปตฺวา อายสฺมนฺตํ เสยฺยสกํ ปฏิปุจฺฉิ
สจฺจํ กิร ตฺวํ เสยฺยสก หตฺเถน อุปกฺกมิตฺวา อสุจึ โมเจสีติ สจฺจํ



ภควาติ วิครหิ พุทฺโธ ภควา อนนุจฺฉวิกํ โมฆปุริส อนนุโลมิกํ
อปฺปฏิรูปํ อสฺสามณกํ อกปฺปิยํ อกรณียํ กถํ หิ นาม ตฺวํ โมฆปุริส
หตฺเถน อุปกฺกมิตฺวา อสุจึ โมเจสฺสสิ นนุ มยา โมฆปุริส
อเนกปริยาเยน วิราคาย ธมฺโม เทสิโต โน สราคาย วิสํโยคาย ธมฺโม
เทสิโต โน สํโยคาย อนุปาทานาย ธมฺโม เทสิโต โน สอุปาทานาย
ตตฺถ นาม ตฺวํ โมฆปุริส มยา วิราคาย ธมฺเม เทสิเต สราคาย
เจเตสฺสสิ วิสํโยคาย ธมฺเม เทสิเต สํโยคาย เจเตสฺสสิ
อนุปาทานาย ธมฺเม เทสิเต สอุปาทานาย เจเตสฺสสิ นนุ มยา โมฆปุริส
อเนกปริยาเยน ราควิราคาย ธมฺโม เทสิโต มทนิมฺมทนาย
ปิปาสวินยาย อาลยสมุคฺฆาตาย วฏฺฏูปจฺเฉทาย ตณฺหกฺขยาย วิราคาย
นิโรธาย นิพฺพานาย ธมฺโม เทสิโต นนุ มยา โมฆปุริส
อเนกปริยาเยน กามานํ ปหานํ อกฺขาตํ กามสญฺญานํ ปริญฺญา อกฺขาตา
กามปิปาสานํ ปฏิวินโย อกฺขาโต กามวิตกฺกานํ สมุคฺฆาโต อกฺขาโต
กามปริฬาหานํ วูปสโม อกฺขาโต เนตํ โมฆปุริส อปฺปสนฺนานํ
วา ปสาทาย ปสนฺนานํ วา ภิยฺโยภาวาย อถเขฺวตํ โมฆปุริส
อปฺปสนฺนานญฺเจว อปฺปสาทาย ปสนฺนานญฺจ เอกจฺจานํ
อญฺญถตฺตายาติ อถโข ภควา อายสฺมนฺตํ เสยฺยสกํ อเนกปริยาเยน
วิครหิตฺวา ทุพฺภรตาย ทุปฺโปสตาย เป เอวญฺจ ปน ภิกฺขเว อิมํ
สิกฺขาปทํ อุทฺทิเสยฺยาถ สญฺเจตนิกา สุกฺกวิสฏฺฐิ สงฺฆาทิเสโสติ
เอวญฺจิทํ ภควตา ภิกฺขูนํ สิกฺขาปทํ ปญฺญตฺตํ โหติ


เตน โข ปน สมเยน ภิกฺขู ปณีตานิ โภชนานิ ภิญฺชิตฺวา
มุฏฺฐสฺสตี อสมฺปชานา นิทฺทํ โอกฺกมนฺติ เตสํ มุฏฺฐสฺสตีนํ
อสมฺปชานานํ นิทฺทํ โอกฺกมนฺตานํ สุปินนฺเตน อสุจิ มุจฺจติ
เตสํ กุกฺกุจฺจํ อโหสิ ภควตา สิกฺขาปทํ ปญฺญตฺตํ สญฺเจตนิกา
สุกฺกวิสฏฺฐิ สงฺฆาทิเสโสติ อมฺหากญฺจ สุปินนฺเตน อสุจิ มุจฺจติ
อตฺถิ เจตฺถ เจตนา อุปลพฺภติ กจฺจิ นุ โข มยํ สงฺฆาทิเสสํ
อาปตฺตึ อาปนฺนาติ ภควโต เอตมตฺถํ อาโรเจสุํ อตฺเถสา
ภิกฺขเว เจตนา สา จ โข อพฺโพหาริกาติ อถโข ภควา เอตสฺมึ
นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ เป
เอวญฺจ ปน ภิกฺขเว อิมํ สิกฺขาปทํ อุทฺทิเสยฺยาถ สญฺเจตนิกา
สุกฺกวิสฏฺฐิ อญฺญตฺร สุปินนฺตา สงฺฆาทิเสโสติ
สญฺเจตนิกาติ ชานนฺโต สญฺชานนฺโต เจจฺจ อภิวิตริตฺวา
วีติกฺกโม สุกฺกนฺติ ทส สุกฺกานิ นีลํ ปีตกํ โลหิตกํ โอทาตํ
ตกฺกวณฺณํ ทกวณฺณํ เตลวณฺณํ ขีรวณฺณํ ทธิวณฺณํ สปฺปิวณฺณํ
วิสฏฺฐีติ ฐานา จาวนา วุจฺจติ วิสฏฺฐีติ อญฺญตฺร สุปินนฺตาติ
ฐเปตฺวา สุปินนฺตํ สงฺฆาทิเสโสติ สงฺโฆ ว ตสฺสา อาปตฺติยา
ปริวาสํ เทติ มูลาย ปฏิกสฺสติ มานตฺตํ เทติ อพฺเภติ น สมฺพหุลา
น เอกปุคฺคโล เตน วุจฺจติ สงฺฆาทิเสโสติ ตสฺเสว
อาปตฺตินิกายสฺส นามกมฺมํ อธิวจนํ เตนปิ วุจฺจติ สงฺฆาทิเสโสติ



อชฺฌตฺตรูเป โมเจติ พหิทฺธารูเป โมเจติ
อชฺฌตฺตพหิทฺธารูเป โมเจติ อากาเส กฏึ กมฺเปนฺโต โมเจติ ราคูปตฺถมฺเภ
โมเจติ วจฺจูปตฺถมฺเภ โมเจติ ปสฺสาวูปตฺถมฺเภ โมเจติ วาตูปตฺถมฺเภ
โมเจติ อุจฺจาลิงฺคปาณกทฏฺฐูปตฺถมฺเภ โมเจติ อาโรคฺยตฺถาย
โมเจติ สุขตฺถาย โมเจติ เภสชฺชตฺถาย โมเจติ ทานตฺถาย โมเจติ
ปุญฺญตฺถาย โมเจติ ยญฺญตฺถาย โมเจติ สคฺคตฺถาย โมเจติ
วีชตฺถาย โมเจติ วีมํสตฺถาย โมเจติ ทวตฺถาย โมเจติ นีลํ
โมเจติ ปีตกํ โมเจติ โลหิตกํ โมเจติ โอทาตํ โมเจติ ตกฺกวณฺณํ
โมเจติ ทกวณฺณํ โมเจติ เตลวณฺณํ โมเจติ ขีรวณฺณํ โมเจติ
ทธิวณฺณํ โมเจติ สปฺปิวณฺณํ โมเจติ
อชฺฌตฺตรูเปติ อชฺฌตฺตํ อุปาทินฺนรูเป พหิทฺธารูเปติ
พหิทฺธา อุปาทินฺเน วา อนุปาทินฺเน วา อชฺฌตฺตพหิทฺธารูเปติ
ตทุภเย อากาเส กฏึ กมฺเปนฺโตติ อากาเส วายมนฺตสฺส องฺคชาตํ
กมฺมนิยํ โหติ ราคูปตฺถมฺเภติ ราเคน ปีฬิตสฺส องฺคชาตํ กมฺมนิยํ
โหติ วจฺจูปตฺถมฺเภติ วจฺเจน ปีฬิตสฺส องฺคชาตํ กมฺมนิยํ โหติ
ปสฺสาวูปตฺถมฺเภติ ปสฺสาเวน ปีฬิตสฺส องฺคชาตํ กมฺมนิยํ โหติ
วาตูปตฺถมฺเภติ วาเตน ปีฬิตสฺส องฺคชาตํ กมฺมนิยํ โหติ
อุจฺจาลิงฺคปาณกทฏฺฐูปตฺถมฺเภติ อุจฺจาลิงฺคปาณกทฏฺเฐน ปีฬิตสฺส องฺคชาตํ
กมฺมนิยํ โหติ อาโรคฺยตฺถายาติ อโรโค ภวิสฺสามีติ สุขตฺถายาติ
สุขํ เวทนํ อุปฺปาเทสฺสามีติ เภสชฺชตฺถายาติ เภสชฺชํ ภวิสฺสตีติ


ทานตฺถายาติ ทานํ ทสฺสามีติ ปุญฺญตฺถายาติ ปุญฺญํ ภวิสฺสตีติ
ยญฺญตฺถายาติ ยญฺญํ ยชิสฺสามีติ สคฺคตฺถายาติ สคฺคํ คมิสฺสามีติ
วีชตฺถายาติ วีชํ ภวิสฺสตีติ วีมํสตฺถายาติ วีมํสิสฺสามิ นีลํ
ภวิสฺสติ ปีตกํ ภวิสฺสติ โลหิตกํ ภวิสฺสติ โอทาตํ ภวิสฺสติ เป
สปฺปิวณฺณํ ภวิสฺสตีติ ทวตฺถายาติ ขิฑฺฑาธิปฺปาโย
อชฺฌตฺตรูเป เจเตติ อุปกฺกมติ มุจฺจติ อาปตฺติ
สงฺฆาทิเสสสฺส พหิทฺธารูเป เจเตติ อุปกฺกมติ มุจฺจติ อาปตฺติ
สงฺฆาทิเสสสฺส อชฺฌตฺตพหิทฺธารูเป เจเตติ อุปกฺกมติ มุจฺจติ
อาปตฺติ สงฺฆาทิเสสสฺส อากาเส กฏึ กมฺเปนฺโต เจเตติ อุปกฺกมติ
มุจฺจติ อาปตฺติ สงฺฆาทิเสสสฺส ราคูปตฺถมฺเภ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส วจฺจูปตฺถมฺเภ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส ปสฺสาวูปตฺถมฺเภ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส วาตูปตฺถมฺเภ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส อุจฺจาลิงฺคปาณกทฏฺฐูปตฺถมฺเภ
เจเตติ อุปกฺกมติ มุจฺจติ อาปตฺติ สงฺฆาทิเสสสฺส อาโรคฺยตฺถาย
เจเตติ อุปกฺกมติ มุจฺจติ อาปตฺติ สงฺฆาทิเสสสฺส สุขตฺถาย
เป เภสชฺชตฺถาย ทานตฺถาย ปุญฺญตฺถาย ยญฺญตฺถาย สคฺคตฺถาย
วีชตฺถาย วีมํสตฺถาย ทวตฺถาย เจเตติ อุปกฺกมติ มุจฺจติ อาปตฺติ
สงฺฆาทิเสสสฺส นีลํ เจเตติ อุปกฺกมติ มุจฺจติ อาปตฺติ



สงฺฆาทิเสสสฺส ปีตกํ โลหิตกํ โอทาตํ ตกฺกวณฺณํ ทกวณฺณํ
เตลวณฺณํ ขีรวณฺณํ ทธิวณฺณํ สปฺปิวณฺณํ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส
สุทฺธิกํ นิฏฺฐิตํ
อาโรคฺยตฺถญฺจ สุขตฺถญฺจ เจเตติ อุปกฺกมติ มุจฺจติ
อาปตฺติ สงฺฆาทิเสสสฺส อาโรคฺยตฺถญฺจ เภสชฺชตฺถญฺจ
อาโรคฺยตฺถญฺจ ทานตฺถญฺจ อาโรคฺยตฺถญฺจ ปุญฺญตฺถญฺจ
อาโรคฺยตฺถญฺจ ยญฺญตฺถญฺจ อาโรคฺยตฺถญฺจ สคฺคตฺถญฺจ
อาโรคฺยตฺถญฺจ วีชตฺถญฺจ อาโรคฺยตฺถญฺจ วีมํสตฺถญฺจ
อาโรคฺยตฺถญฺจ ทวตฺถญฺจ เจเตติ อุปกฺกมติ มุจฺจติ อาปตฺติ
สงฺฆาทิเสสสฺส
เอกมูลํ ขณฺฑจกฺกํ นิฏฺฐิตํ
สุขตฺถญฺจ เภสชฺชตฺถญฺจ เจเตติ อุปกฺกมติ มุจฺจติ
อาปตฺติ สงฺฆาทิเสสสฺส สุขตฺถญฺจ ทานตฺถญฺจ สุขตฺถญฺจ
ปุญฺญตฺถญฺจ สุขตฺถญฺจ ยญฺญตฺถญฺจ สุขตฺถญฺจ สคฺคตฺถญฺจ
สุขตฺถญฺจ วีชตฺถญฺจ สุขตฺถญฺจ วีมํสตฺถญฺจ สุขตฺถญฺจ
ทวตฺถญฺจ เจเตติ อุปกฺกมติ มุจฺจติ อาปตฺติ สงฺฆาทิเสสสฺส
สุขตฺถญฺจ อาโรคฺยตฺถญฺจ เจเตติ อุปกฺกมติ มุจฺจติ อาปตฺติ
สงฺฆาทิเสสสฺส



เภสชฺชตฺถญฺจ ทานตฺถญฺจ เจเตติ อุปกฺกมติ มุจฺจติ
อาปตฺติ สงฺฆาทิเสสสฺส เภสชฺชตฺถญฺจ ปุญฺญตฺถญฺจ เภสชฺชตฺถญฺจ
ยญฺญตฺถญฺจ เภสชฺชตฺถญฺจ สคฺคตฺถญฺจ เภสชฺชตฺถญฺจ
วีชตฺถญฺจ เภสชฺชตฺถญฺจ วีมํสตฺถญฺจ เภสชฺชตฺถญฺจ ทวตฺถญฺจ
เภสชฺชตฺถญฺจ อาโรคฺยตฺถญฺจ เภสชฺชตฺถญฺจ สุขตฺถญฺจ เจเตติ
อุปกฺกมติ มุจฺจติ อาปตฺติ สงฺฆาทิเสสสฺส
ทานตฺถญฺจ ปุญฺญตฺถญฺจ เจเตติ อุปกฺกมติ มุจฺจติ
อาปตฺติ สงฺฆาทิเสสสฺส ทานตฺถญฺจ ยญฺญตฺถญฺจ ทานตฺถญฺจ
สคฺคตฺถญฺจ ทานตฺถญฺจ วีชตฺถญฺจ ทานตฺถญฺจ วีมํสตฺถญฺจ
ทานตฺถญฺจ ทวตฺถญฺจ ทานตฺถญฺจ อาโรคฺยตฺถญฺจ ทานตฺถญฺจ
สุขตฺถญฺจ ทานตฺถญฺจ เภสชฺชตฺถญฺจ เจเตติ อุปกฺกมติ มุจฺจติ
อาปตฺติ สงฺฆาทิเสสสฺส
ปุญฺญตฺถญฺจ ยญฺญตฺถญฺจ เจเตติ อุปกฺกมติ มุจฺจติ
อาปตฺติ สงฺฆาทิเสสสฺส ปุญฺญตฺถญฺจ สคฺคตฺถญฺจ ปุญฺญตฺถญฺจ
วีชตฺถญฺจ ปุญฺญตฺถญฺจ วีมํสตฺถญฺจ ปุญฺญตฺถญฺจ ทวตฺถญฺจ
ปุญฺญตฺถญฺจ อาโรคฺยตฺถญฺจ ปุญฺญตฺถญฺจ สุขตฺถญฺจ
ปุญฺญตฺถญฺจ เภสชฺชตฺถญฺจ ปุญฺญตฺถญฺจ ทานตฺถญฺจ เจเตติ
อุปกฺกมติ มุจฺจติ อาปตฺติ สงฺฆาทิเสสสฺส
ยญฺญตฺถญฺจ สคฺคตฺถญฺจ เจเตติ อุปกฺกมติ มุจฺจติ
อาปตฺติ สงฺฆาทิเสสสฺส ยญฺญตฺถญฺจ วีชตฺถญฺจ ยญฺญตฺถญฺจ


วีมํสตฺถญฺจ ยญฺญตฺถญฺจ ทวตฺถญฺจ ยญฺญตฺถญฺจ
อาโรคฺยตฺถญฺจ ยญฺญตฺถญฺจ สุขตฺถญฺจ ยญฺญตฺถญฺจ เภสชฺชตฺถญฺจ
ยญฺญตฺถญฺจ ทานตฺถญฺจ ยญฺญตฺถญฺจ ปุญฺญตฺถญฺจ เจเตติ
อุปกฺกมติ มุจฺจติ อาปตฺติ สงฺฆาทิเสสสฺส
สคฺคตฺถญฺจ วีชตฺถญฺจ สคฺคตฺถญฺจ วีมํสตฺถญฺจ
สคฺคตฺถญฺจ ทวตฺถญฺจ สคฺคตฺถญฺจ อาโรคฺยตฺถญฺจ สคฺคตฺถญฺจ
สุขตฺถญฺจ สคฺคตฺถญฺจ เภสชฺชตฺถญฺจ สคฺคตฺถญฺจ ทานตฺถญฺจ
สคฺคตฺถญฺจ ปุญฺญตฺถญฺจ สคฺคตฺถญฺจ ยญฺญตฺถญฺจ เจเตติ
อุปกฺกมติ มุจฺจติ อาปตฺติ สงฺฆาทิเสสสฺส
วีชตฺถญฺจ วีมํสตฺถญฺจ วีชตฺถญฺจ ทวตฺถญฺจ
วีชตฺถญฺจ อาโรคฺยตฺถญฺจ วีชตฺถญฺจ สุขตฺถญฺจ วีชตฺถญฺจ
เภสชฺชตฺถญฺจ วีชตฺถญฺจ ทานตฺถญฺจ วีชตฺถญฺจ ปุญฺญตฺถญฺจ
วีชตฺถญฺจ ยญฺญตฺถญฺจ วีชตฺถญฺจ สคฺคตฺถญฺจ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส
วีมํสตฺถญฺจ ทวตฺถญฺจ วีมํสตฺถญฺจ อาโรคฺยตฺถญฺจ
วีมํสตฺถญฺจ สุขตฺถญฺจ วีมํสตฺถญฺจ เภสชฺชตฺถญฺจ วีมํสตฺถญฺจ
ทานตฺถญฺจ วีมํสตฺถญฺจ ปุญฺญตฺถญฺจ วีมํสตฺถญฺจ ยญฺญตฺถญฺจ
วีมํสตฺถญฺจ สคฺคตฺถญฺจ วีมํสตฺถญฺจ วีชตฺถญฺจ เจเตติ
อุปกฺกมติ มุจฺจติ อาปตฺติ สงฺฆาทิเสสสฺส
ทวตฺถญฺจ อาโรคฺยตฺถญฺจ เจเตติ อุปกฺกมติ มุจฺจติ


อาปตฺติ สงฺฆาทิเสสสฺส ทวตฺถญฺจ สุขตฺถญฺจ ทวตฺถญฺจ
เภสชฺชตฺถญฺจ ทวตฺถญฺจ ทานตฺถญฺจ ทวตฺถญฺจ ปุญฺญตฺถญฺจ
ทวตฺถญฺจ ยญฺญตฺถญฺจ ทวตฺถญฺจ สคฺคตฺถญฺจ ทวตฺถญฺจ
วีชตฺถญฺจ ทวตฺถญฺจ วีมํสตฺถญฺจ เจเตติ อุปกฺกมติ มุจฺจติ
อาปตฺติ สงฺฆาทิเสสสฺส
เอกมูลกํ พทฺธจกฺกํ นิฏฺฐิตํ
ทุมูลกาทิปิ เอวเมว เนตพฺพํ
อาโรคฺยตฺถญฺจ สุขตฺถญฺจ เภสชฺชตฺถญฺจ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส เป อาโรคฺยตฺถญฺจ สุขตฺถญฺจ
ทวตฺถญฺจ เจเตติ อุปกฺกมติ มุจฺจติ อาปตฺติ สงฺฆาทิเสสสฺส
ทุมูลกํ ขณฺฑจกฺกํ
สุขตฺถญฺจ เภสชฺชตฺถญฺจ ทานตฺถญฺจ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส เป สุขตฺถญฺจ เภสชฺชตฺถญฺจ
ทวตฺถญฺจ เป สุขตฺถญฺจ เภสชฺชตฺถญฺจ อาโรคฺยตฺถญฺจ เจเตติ
อุปกฺกมติ มุจฺจติ อาปตฺติ สงฺฆาทิเสสสฺส เป วีมํสตฺถญฺจ
ทวตฺถญฺจ อาโรคฺยตฺถญฺจ เจเตติ อุปกฺกมติ มุจฺจติ อาปตฺติ
สงฺฆาทิเสสสฺส เป วีมํสตฺถญฺจ ทวตฺถญฺจ วีชตฺถญฺจ เจเตติ
อุปกฺกมติ มุจฺจติ อาปตฺติ สงฺฆาทิเสสสฺส
ทุมูลกํ พทฺธจกฺกํ นิฏฺฐิตํ



ติมูลกํ จตุมูลกํ ปญฺจมูลกํ ฉมูลกํ สตฺตมูลกํ อฏฺฐมูลกํ
นวมูลกํ เอวเมว กาตพฺพํ
อิทํ สพฺพมูลกํ
อาโรคฺยตฺถญฺจ สุขตฺถญฺจ เภสชฺชตฺถญฺจ ทานตฺถญฺจ
ปุญฺญตฺถญฺจ ยญฺญตฺถญฺจ สคฺคตฺถญฺจ วีชตฺถญฺจ วีมํสตฺถญฺจ
ทวตฺถญฺจ เจเตติ อุปกฺกมติ มุจฺจติ อาปตฺติ สงฺฆาทิเสสสฺส
สพฺพมูลกํ นิฏฺฐิตํ
นีลญฺจ ปีตกญฺจ เจเตติ อุปกฺกมติ มุจฺจติ อาปตฺติ
สงฺฆาทิเสสสฺส นีลญฺจ โลหิตกญฺจ เป นีลญฺจ โอทาตญฺจ
นีลญฺจ ตกฺกวณฺณญฺจ นีลญฺจ ทกวณฺณญฺจ นีลญฺจ
เตลวณฺณญฺจ นีลญฺจ ขีรวณฺณญฺจ นีลญฺจ ทธิวณฺณญฺจ
นีลญฺจ สปฺปิวณฺณญฺจ เจเตติ อุปกฺกมติ มุจฺจติ อาปตฺติ
สงฺฆาทิเสสสฺส
เอกมูลกํ ขณฺฑจกฺกํ นิฏฺฐิตํ
ปีตกญฺจ โลหิตกญฺจ เจเตติ อุปกฺกมติ มุจฺจติ อาปตฺติ
สงฺฆาทิเสสสฺส ปีตกญฺจ โอทาตญฺจ เป ปีตกญฺจ ตกฺกวณฺณญฺจ
ปีตกญฺจ ทกวณฺณญฺจ ปีตกญฺจ เตลวณฺณญฺจ
ปีตกญฺจ ขีรวณฺณญฺจ ปีตกญฺจ ทธิวณฺณญฺจ ปีตกญฺจ
สปฺปิวณฺณญฺจ ปีตกญฺจ นีลญฺจ เจเตติ อุปกฺกมติ มุจฺจติ



อาปตฺติ สงฺฆาทิเสสสฺส โลหิตกญฺจ โอทาตญฺจ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส โลหิตกญฺจ ตกฺกวณฺณญฺจ
โลหิตกญฺจ ทกวณฺณญฺจ โลหิตกญฺจ เตลวณฺณญฺจ โลหิตกญฺจ
ขีรวณฺณญฺจ โลหิตกญฺจ ทธิวณฺณญฺจ โลหิตกญฺจ
สปฺปิวณฺณญฺจ โลหิตกญฺจ นีลญฺจ โลหิตกญฺจ ปีตกญฺจ
เจเตติ อุปกฺกมติ มุจฺจติ อาปตฺติ สงฺฆาทิเสสสฺส โอทาตญฺจ
ตกฺกวณฺณญฺจ โอทาตญฺจ ทกวณฺณญฺจ โอทาตญฺจ
เตลวณฺณญฺจ โอทาตญฺจ ขีรวณฺณญฺจ โอทาตญฺจ
ทธิวณฺณญฺจ โอทาตญฺจ สปฺปิวณฺณญฺจ โอทาตญฺจ นีลญฺจ
โอทาตญฺจ ปีตกญฺจ โอทาตญฺจ โลหิตกญฺจ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส ตกฺกวณฺณญฺจ ทกวณฺณญฺจ
ตกฺกวณฺณญฺจ เตลวณฺณญฺจ ตกฺกวณฺณญฺจ ขีรวณฺณญฺจ
ตกฺกวณฺณญฺจ ทธิวณฺณญฺจ ตกฺกวณฺณญฺจ สปฺปิวณฺณญฺจ
ตกฺกวณฺณญฺจ นีลญฺจ ตกฺกวณฺณญฺจ ปีตกญฺจ ตกฺกวณฺณญฺจ
โลหิตกญฺจ ตกฺกวณฺณญฺจ โอทาตญฺจ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส ทกวณฺณญฺจ เตลวณฺณญฺจ
ทกวณฺณญฺจ ขีรวณฺณญฺจ ทกวณฺณญฺจ ทธิวณฺณญฺจ
ทกวณฺณญฺจ สปฺปิวณฺณญฺจ ทกวณฺณญฺจ นีลญฺจ
ทกวณฺณญฺจ ปีตกญฺจ ทกวณฺณญฺจ โลหิตกญฺจ ทกวณฺณญฺจ
โอทาตญฺจ ทกวณฺณญฺจ ตกฺกวณฺณญฺจ เจเตติ อุปกฺกมติ


มุจฺจติ อาปตฺติ สงฺฆาทิเสสสฺส เตลวณฺณญฺจ ขีรวณฺณญฺจ
เตลวณฺณญฺจ ทวิวณฺณญฺจ เตลวณฺณญฺจ สปฺปิวณฺณญฺจ
เตลวณฺณญฺจ นีลญฺจ เตลวณฺณญฺจ ปีตกญฺจ เตลวณฺณญฺจ
โลหิตกญฺจ เตลวณฺณญฺจ โอทาตญฺจ เตลวณฺณญฺจ
ตกฺกวณฺณญฺจ เตลวณฺณญฺจ ทกวณฺณญฺจ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส ขีรวณฺณญฺจ ทธิวณฺณญฺจ
ขีรวณฺณญฺจ สปฺปิวณฺณญฺจ ขีรวณฺณญฺจ นีลญฺจ ขีรวณฺณญฺจ
ปีตกญฺจ ขีรวณฺณญฺจ โลหิตกญฺจ ขีรวณฺณญฺจ
โอทาตญฺจ ขีรวณฺณญฺจ ตกฺกวณฺณญฺจ ขีรวณฺณญฺจ
ทกวณฺณญฺจ ขีรวณฺณญฺจ เตลวณฺณญฺจ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส ทธิวณฺณญฺจ สปฺปิวณฺณญฺจ
ทธิวณฺณญฺจ นีลญฺจ ทธิวณฺณญฺจ ปีตกญฺจ ทธิวณฺณญฺจ
โลหิตกญฺจ ทธิวณฺณญฺจ โอทาตญฺจ ทธิวณฺณญฺจ ตกฺกวณฺณญฺจ
ทธิวณฺณญฺจ ทกวณฺณญฺจ ทธิวณฺณญฺจ
เตลวณฺณญฺจ ทธิวณฺณญฺจ ขีรวณฺณญฺจ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส สปฺปิวณฺณญฺจ นีลญฺจ เจเตติ
อุปกฺกมติ มุจฺจติ อาปตฺติ สงฺฆาทิเสสสฺส สปฺปิวณฺณญฺจ
ปีตกญฺจ สปฺปิวณฺณญฺจ โลหิตกญฺจ สปฺปิวณฺณญฺจ
โอทาตญฺจ สปฺปิวณฺณญฺจ ตกฺกวณฺณญฺจ สปฺปิวณฺณญฺจ
ทกวณฺณญฺจ สปฺปิวณฺณญฺจ เตลวณฺณญฺจ สปฺปิวณฺณญฺจ


ขีรวณฺณญฺจ สปฺปิวณฺณญฺจ ทธิวณฺณญฺจ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส
เอกมูลกํ พทฺธจกฺกํ นิฏฺฐิตํ
ทุมูลกาทิปิ เอวเมว เนตพฺพํ
นีลญฺจ ปีตกญฺจ โลหิตกญฺจ เจเตติ อุปกฺกมติ มุจฺจติ
อาปตฺติ สงฺฆาทิเสสสฺส นีลญฺจ ปีตกญฺจ โอทาตญฺจ เจเตติ
อุปกฺกมติ มุจฺจติ อาปตฺติ สงฺฆาทิเสสสฺส เป นีลญฺจ ปีตกญฺจ
สปฺปิวณฺณญฺจ เจเตติ อุปกฺกมติ มุจฺจติ อาปตฺติ สงฺฆาทิเสสสฺส
ทุมูลกํ ขณฺฑจกฺกํ นิฏฺฐิตํ
ปีตกญฺจ โลหิตกญฺจ โอทาตญฺจ เจเตติ อุปกฺกมติ
มุจฺจติ อาปตฺติ สงฺฆาทิเสสสฺส เป ปีตกญฺจ โลหิตกญฺจ
นีลญฺจ เจเตติ อุปกฺกมติ มุจฺจติ อาปตฺติ สงฺฆาทิเสสสฺส เป
ทธิวณฺณญฺจ สปฺปิวณฺณญฺจ นีลญฺจ เจเตติ อุปกฺกมติ มุจฺจติ
อาปตฺติ สงฺฆาทิเสสสฺส เป ทธิวณฺณญฺจ สปฺปิวณฺณญฺจ
ขีรวณฺณญฺจ เจเตติ อุปกฺกมติ มุจฺจติ อาปตฺติ สงฺฆาทิเสสสฺส
ทุมูลกํ พทฺธจกฺกํ นิฏฺฐิตํ
ติมูลกํ จตุมูลกํ ปญฺจมูลกํ ฉมูลกํ สตฺตมูลกํ อฏฺฐมูลกํ
นวมูลกํ เอวเมว กาตพฺพํ
อิทํ สพฺพมูลกํ



นีลญฺจ ปีตกญฺจ โลหิตกญฺจ โอทาตญฺจ ตกฺกวณฺณญฺจ
ทกวณฺณญฺจ เตลวณฺณญฺจ ขีรวณฺณญฺจ ทธิวณฺณญฺจ
สปฺปิวณฺณญฺจ เจเตติ อุปกฺกมติ มุจฺจติ อาปตฺติ สงฺฆาทิเสสสฺส
สพฺพมูลกํ นิฏฺฐิตํ
อาโรคฺยตฺถญฺจ นีลญฺจ เจเตติ อุปกฺกมติ มุจฺจติ
อาปตฺติ สงฺฆาทิเสสสฺส อาโรคฺยตฺถญฺจ สุขตฺถญฺจ นีลญฺจ ปีตกญฺจ
เจเตติ อุปกฺกมติ มุจฺจติ อาปตฺติ สงฺฆาทิเสสสฺส อาโรคฺยตฺถญฺจ
สุขตฺถญฺจ เภสชฺชตฺถญฺจ นีลญฺจ ปีตกญฺจ โลหิตกญฺจ เจเตติ
อุปกฺกมติ มุจฺจติ อาปตฺติ สงฺฆาทิเสสสฺส อาโรคฺยตฺถญฺจ
สุขตฺถญฺจ เภสชฺชตฺถญฺจ ทานตฺถญฺจ นีลญฺจ ปีตกญฺจ โลหิตกญฺจ
โอทาตญฺจ เจเตติ อุปกฺกมติ มุจฺจติ อาปตฺติ สงฺฆาทิเสสสฺส
อาโรคฺยตฺถญฺจ สุขตฺถญฺจ เภสชฺชตฺถญฺจ ทานตฺถญฺจ ปุญฺญตฺถญฺจ
นีลญฺจ ปีตกญฺจ โลหิตกญฺจ โอทาตญฺจ ตกฺกวณฺณญฺจ เจเตติ
อุปกฺกมติ มุจฺจติ อาปตฺติ สงฺฆาทิเสสสฺส อาโรคฺยตฺถญฺจ
สุขตฺถญฺจ เภสชฺชตฺถญฺจ ทานตฺถญฺจ ปุญฺญตฺถญฺจ ยญฺญตฺถญฺจ
นีลญฺจ ปีตกญฺจ โลหิตกญฺจ โอทาตญฺจ ตกฺกวณฺณญฺจ
ทกวณฺณญฺจ เจเตติ อุปกฺกมติ มุจฺจติ อาปตฺติ สงฺฆาทิเสสสฺส
อาโรคฺยตฺถญฺจ สุขตฺถญฺจ เภสชฺชตฺถญฺจ ทานตฺถญฺจ ปุญฺญตฺถญฺจ
ยญฺญตฺถญฺจ สคฺคตฺถญฺจ นีลญฺจ ปีตกญฺจ โลหิตกญฺจ โอทาตญฺจ
ตกฺกวณฺณญฺจ ทกวณฺณญฺจ เตลวณฺณญฺจ เจเตติ อุปกฺกมติ


มุจฺจติ อาปตฺติ สงฺฆาทิเสสสฺส อาโรคฺยตฺถญฺจ สุขตฺถญฺจ
เภสชฺชตฺถญฺจ ทานตฺถญฺจ ปุญฺญตฺถญฺจ ยญฺญตฺถญฺจ สคฺคตฺถญฺจ
วีชตฺถญฺจ นีลญฺจ ปีตกญฺจ โลหิตกญฺจ โอทาตญฺจ ตกฺกวณฺณญฺจ
ทกวณฺณญฺจ เตลวณฺณญฺจ ขีรวณฺณญฺจ เจเตติ อุปกฺกมติ มุจฺจติ
อาปตฺติ สงฺฆาทิเสสสฺส อาโรคฺยตฺถญฺจ สุขตฺถญฺจ เภสชฺชตฺถญฺจ
ทานตฺถญฺจ ปุญฺญตฺถญฺจ ยญฺญตฺถญฺจ สคฺคตฺถญฺจ วีชตฺถญฺจ
วีมํสตฺถญฺจ นีลญฺจ ปีตกญฺจ โลหิตกญฺจ โอทาตญฺจ ตกฺกวณฺณญฺจ
ทกวณฺณญฺจ เตลวณฺณญฺจ ขีรวณฺณญฺจ ทธิวณฺณญฺจ เจเตติ
อุปกฺกมติ มุจฺจติ อาปตฺติ สงฺฆาทิเสสสฺส อาโรคฺยตฺถญฺจ
สุขตฺถญฺจ เภสชฺชตฺถญฺจ ทานตฺถญฺจ ปุญฺญตฺถญฺจ ยญฺญตฺถญฺจ
สคฺคตฺถญฺจ วีชตฺถญฺจ วีมํสตฺถญฺจ ทวตฺถญฺจ นีลญฺจ ปีตกญฺจ
โลหิตกญฺจ โอทาตญฺจ ตกฺกวณฺณญฺจ ทกวณฺณญฺจ เตลวณฺณญฺจ
ขีรวณฺณญฺจ ทธิวณฺณญฺจ สปฺปิวณฺณญฺจ เจเตติ อุปกฺกมติ มุจฺจติ
อาปตฺติ สงฺฆาทิเสสสฺส
อุภโตพทฺธมิสฺสกจกฺกํ นิฏฺฐิตํ
นีลํ โมเจสฺสามีติ เจเตติ อุปกฺกมติ ปีตกํ มุจฺจติ
อาปตฺติ สงฺฆาทิเสสสฺส นีลํ โมเจสฺสามีติ เจเตติ อุปกฺกมติ
โลหิตกํ มุจฺจติ อาปตฺติ สงฺฆาทิเสสสฺส นีลํ โมเจสฺสามีติ เจเตติ
อุปกฺกมติ โอทาตํ มุจฺจติ อาปตฺติ สงฺฆาทิเสสสฺส นีลํ



โมเจสฺสามีติ เจเตติ อุปกฺกมติ ตกฺกวณฺณํ มุจฺจติ อาปตฺติ
สงฺฆาทิเสสสฺส นีลํ โมเจสฺสามีติ เจเตติ อุปกฺกมติ ทกวณฺณํ
มุจฺจติ อาปตฺติ สงฺฆาทิเสสสฺส นีลํ โมเจสฺสามีติ เจเตติ
อุปกฺกมติ เตลวณฺณํ มุจฺจติ อาปตฺติ สงฺฆาทิเสสสฺส นีลํ
โมเจสฺสามีติ เจเตติ อุปกฺกมติ ขีรวณฺณํ มุจฺจติ อาปตฺติ
สงฺฆาทิเสสสฺส นีลํ โมเจสฺสามีติ เจเตติ อุปกฺกมติ ทธิวณฺณํ
มุจฺจติ อาปตฺติ สงฺฆาทิเสสสฺส นีลํ โมเจสฺสามีติ เจเตติ
อุปกฺกมติ สปฺปิวณฺณํ มุจฺจติ อาปตฺติ สงฺฆาทิเสสสฺส
ขณฺฑจกฺกํ นิฏฺฐิตํ
ปีตกํ โมเจสฺสามีติ เจเตติ อุปกฺกมติ โลหิตกํ มุจฺจติ
อาปตฺติ สงฺฆาทิเสสสฺส ปีตกํ โมเจสฺสามีติ เจเตติ อุปกฺกมติ
โอทาตํ มุจฺจติ เป ตกฺกวณฺณํ มุจฺจติ ทกวณฺณํ มุจฺจติ
เตลวณฺณํ มุจฺจติ ขีรวณฺณํ มุจฺจติ ทธิวณฺณํ มุจฺจติ
สปฺปิวณฺณํ มุจฺจติ นีลํ มุจฺจติ อาปตฺติ สงฺฆาทิเสสสฺส
พทฺธจกฺกํ นิฏฺฐิตํ
โลหิตกํ โมเจสฺสามีติ เจเตติ อุปกฺกมติ โอทาตํ มุจฺจติ
อาปตฺติ สงฺฆาทิเสสสฺส โลหิตกํ โมเจสฺสามีติ เจเตติ อุปกฺกมติ
ตกฺกวณฺณํ มุจฺจติ เป ทกวณฺณํ มุจฺจติ เตลวณฺณํ มุจฺจติ
ขีรวณฺณํ มุจฺจติ ทธิวณฺณํ มุจฺจติ สปฺปิวณฺณํ มุจฺจติ นีลํ
มุจฺจติ ปีตกํ มุจฺจติ อาปตฺติ สงฺฆาทิเสสสฺส โอทาตํ


มีติ เจเตติ อุปกฺกมติ ตกฺกวณฺณํ มุจฺจติ อาปตฺติ
สงฺฆาทิเสสสฺส เป โลหิตกํ มุจฺจติ อาปตฺติ สงฺฆาทิเสสสฺส เอวํ
จกฺกานิ เวทิตพฺพานิ สปฺปิวณฺณํ โมเจสฺสามีติ เจเตติ อุปกฺกมติ
นีลํ มุจฺจติ อาปตฺติ สงฺฆาทิเสสสฺส สปฺปิวณฺณํ โมเจสฺสามีติ
เจเตติ อุปกฺกมติ ปีตกํ มุจฺจติ เป โลหิตกํ มุจฺจติ โอทาตํ
มุจฺจติ ตกฺกวณฺณํ มุจฺจติ ทกวณฺณํ มุจฺจติ เตลวณฺณํ มุจฺจติ
ขีรวณฺณํ มุจฺจติ ทธิวณฺณํ มุจฺจติ อาปตฺติ สงฺฆาทิเสสสฺส
กุจฺฉิจกฺกํ นิฏฺฐิตํ
ปีตกํ โมเจสฺสามีติ เจเตติ อุปกฺกมติ นีลํ มุจฺจติ
อาปตฺติ สงฺฆาทิเสสสฺส โลหิตกํ โมเจสฺสามีติ เจเตติ อุปกฺกมติ
นีลํ มุจฺจติ โอทาตํ โมเจสฺสามีติ เจเตติ อุปกฺกมติ นีลํ
มุจฺจติ ตกฺกวณฺณํ โมเจสฺสามีติ เจเตติ อุปกฺกมติ นีลํ มุจฺจติ
ทกวณฺณํ โมเจสฺสามีติ เจเตติ อุปกฺกมติ นีลํ มุจฺจติ เตลวณฺณํ
โมเจสฺสามีติ เจเตติ อุปกฺกมติ นีลํ มุจฺจติ ขีรวณฺณํ โมเจสฺสามีติ
เจเตติ อุปกฺกมติ นีลํ มุจฺจติ ทธิวณฺณํ โมเจสฺสามีติ เจเตติ
อุปกฺกมติ นีลํ มุจฺจติ สปฺปิวณฺณํ โมเจสฺสามีติ เจเตติ
อุปกฺกมติ นีลํ มุจฺจติ อาปตฺติ สงฺฆาทิเสสสฺส
ปิฏฺฐิจกฺกสฺส ปฐมํ คมนํ นิฏฺฐิตํ
โลหิตกํ โมเจสฺสามีติ เจเตติ อุปกฺกมติ ปีตกํ มุจฺจติ
อาปตฺติ สงฺฆาทิเสสสฺส โอทาตํ ตกฺกวณฺณํ ทกวณฺณํ เตลวณฺณํ


ขีรวณฺณํ ทธิวณฺณํ สปฺปิวณฺณํ นีลํ โมเจสฺสามีติ เจเตติ
อุปกฺกมติ ปีตกํ มุจฺจติ อาปตฺติ สงฺฆาทิเสสสฺส
ปิฏฺฐิจกฺกสฺส ทุติยํ คมนํ นิฏฺฐิตํ
โอทาตํ โมเจสฺสามีติ เจเตติ อุปกฺกมติ โลหิตกํ มุจฺจติ
อาปตฺติ สงฺฆาทิเสสสฺส ตกฺกวณฺณํ ทกวณฺณํ เตลวณฺณํ ขีรวณฺณํ
ทธิวณฺณํ สปฺปิวณฺณํ นีลํ ปีตกํ โมเจสฺสามีติ เจเตติ
อุปกฺกมติ โลหิตกํ มุจฺจติ อาปตฺติ สงฺฆาทิเสสสฺส
ปิฏฺฐิจกฺกสฺส ตติยํ คมนํ นิฏฺฐิตํ
ตกฺกวณฺณํ โมเจสฺสามีติ เจเตติ อุปกฺกมติ โอทาตํ
มุจฺจติ อาปตฺติ สงฺฆาทิเสสสฺส ทกวณฺณํ เตลวณฺณํ ขีรวณฺณํ
ทธิวณฺณํ สปฺปิวณฺณํ นีลํ ปีตกํ โลหิตกํ โมเจสฺสามีติ เจเตติ
อุปกฺกมติ โอทาตํ มุจฺจติ อาปตฺติ สงฺฆาทิเสสสฺส
ปิฏฺฐิจกฺกสฺส จตุตฺถํ คมนํ นิฏฺฐิตํ
ทกวณฺณํ โมเจสฺสามีติ เจเตติ อุปกฺกมติ ตกฺกวณฺณํ
มุจฺจติ อาปตฺติ สงฺฆาทิเสสสฺส เตลวณฺณํ ขีรวณฺณํ ทธิวณฺณํ
สปฺปิวณฺณํ นีลํ ปีตกํ โลหิตกํ โอทาตํ โมเจสฺสามีติ เจเตติ
อุปกฺกมติ ตกฺกวณฺณํ มุจฺจติ อาปตฺติ สงฺฆาทิเสสสฺส
ปิฏฺฐิจกฺกสฺส ปญฺจมํ คมนํ นิฏฺฐิตํ
เตลวณฺณํ โมเจสฺสามีติ เจเตติ อุปกฺกมติ ทกวณฺณํ
มุจฺจติ อาปตฺติ สงฺฆาทิเสสสฺส ขีรวณฺณํ ทธิวณฺณํ สปฺปิวณฺณํ


นีลํ ปีตกํ โลหิตกํ โอทาตํ ตกฺกวณฺณํ โมเจสฺสามีติ เจเตติ
อุปกฺกมติ ทกวณฺณํ มุจฺจติ อาปตฺติ สงฺฆาทิเสสสฺส
ปิฏฺฐิจกฺกสฺส ฉฏฺฐํ คมนํ นิฏฺฐิตํ
ขีรวณฺณํ โมเจสฺสามีติ เจเตติ อุปกฺกมติ เตลวณฺณํ
มุจฺจติ อาปตฺติ สงฺฆาทิเสสสฺส ทธิวณฺณํ สปฺปิวณฺณํ นีลํ
ปีตกํ โลหิตกํ โอทาตํ ตกฺกวณฺณํ ทกวณฺณํ โมเจสฺสามีติ
เจเตติ อุปกฺกมติ เตลวณฺณํ มุจฺจติ อาปตฺติ สงฺฆาทิเสสสฺส
ปิฏฺฐิจกฺกสฺส สตฺตมํ คมนํ นิฏฺฐิตํ
ทธิวณฺณํ โมเจสฺสามีติ เจเตติ อุปกฺกมติ ขีรวณฺณํ
มุจฺจติ อาปตฺติ สงฺฆาทิเสสสฺส สปฺปิวณฺณํ นีลํ ปีตกํ โลหิตกํ
โอทาตํ ตกฺกวณฺณํ ทกวณฺณํ เตลวณฺณํ โมเจสฺสามีติ เจเตติ
อุปกฺกมติ ขีรวณฺณํ มุจฺจติ อาปตฺติ สงฺฆาทิเสสสฺส
ปิฏฺฐิจกฺกสฺส อฏฺฐมํ คมนํ นิฏฺฐิตํ
สปฺปิวณฺณํ โมเจสฺสามีติ เจเตติ อุปกฺกมติ ทธิวณฺณํ
มุจฺจติ อาปตฺติ สงฺฆาทิเสสสฺส นีลํ ปีตกํ โลหิตกํ โอทาตํ
ตกฺกวณฺณํ ทกวณฺณํ เตลวณฺณํ ขีรวณฺณํ โมเจสฺสามีติ เจเตติ
อุปกฺกมติ ทธิวณฺณํ มุจฺจติ อาปตฺติ สงฺฆาทิเสสสฺส
ปิฏฺฐิจกฺกสฺส นวมํ คมนํ นิฏฺฐิตํ
นีลํ โมเจสฺสามีติ เจเตติ อุปกฺกมติ สปฺปิวณฺณํ มุจฺจติ
อาปตฺติ สงฺฆาทิเสสสฺส ปีตกํ โลหิตกํ โอทาตํ ตกฺกวณฺณํ


ทกวณฺณํ เตลวณฺณํ ขีรวณฺณํ ทธิวณฺณํ โมเจสฺสามีติ เจเตติ
อุปกฺกมติ สปฺปิวณฺณํ มุจฺจติ อาปตฺติ สงฺฆาทิเสสสฺส
ปิฏฺฐิจกฺกสฺส ทสมํ คมนํ นิฏฺฐิตํ
ปิฏฺฐิจกฺกํ นิฏฺฐิตํ
เจเตติ อุปกฺกมติ มุจฺจติ อาปตฺติ สงฺฆาทิเสสสฺส
เจเตติ อุปกฺกมติ น มุจฺจติ อาปตฺติ ถุลฺลจฺจยสฺส เจเตติ น
อุปกฺกมติ มุจฺจติ อนาปตฺติ เจเตติ น อุปกฺกมติ น มุจฺจติ
อนาปตฺติ น เจเตติ อุปกฺกมติ มุจฺจติ อนาปตฺติ น เจเตติ
อุปกฺกมติ น มุจฺจติ อนาปตฺติ น เจเตติ น อุปกฺกมติ มุจฺจติ
อนาปตฺติ น เจเตติ น อุปกฺกมติ น มุจฺจติ อนาปตฺติ
อนาปตฺติ สุปินนฺเตน นโมจนาธิปฺปายสฺส อุมฺมตฺต
กสฺส ขิตฺตจิตฺตสฺส เวทนฏฺฏสฺส อาทิกมฺมิกสฺสาติ
สุปิโนจฺจารปสฺสาโว วิตกฺกุโณฺหทเกน จ
เภสชฺชํ กณฺฑุวํ มคฺโค วตฺถิ ชนฺตาฆรํ อูรุ
สามเณโร จ สุตฺโต จ อูรุ มุฏฺฐินา ปีฬยิ
อากาเส ถมฺภํ นิชฺฌายิ ฉิทฺทํ กฏฺเฐน ฆฏฺฏยิ






โสเต อุทญฺชลํ ธาวํ ปุปฺผาวฬิย โปกฺขรํ
วาลิกา กทฺทมุสฺเสโก สยนงฺคุฏฺฐเกน จาติ
เตน โข ปน สมเยน อญฺญตรสฺส ภิกฺขุโน สุปินนฺเตน
อสุจิ มุจฺจิ ตสฺส กุกฺกุจฺจํ อโหสิ กจฺจิ นุ โข อหํ สงฺฆาทิเสสํ
อาปตฺตึ อาปนฺโนติ อถโข โส ภิกฺขุ ภควโต เอตมตฺถํ
อาโรเจสิ อนาปตฺติ ภิกฺขุ สุปินนฺเตนาติ
เตน โข ปน สมเยน อญฺญตรสฺส ภิกฺขุโน อุจฺจารํ
กโรนฺตสฺส อสุจิ มุจฺจิ ตสฺส กุกฺกุจฺจํ อโหสิ กจฺจิ นุ โข อหํ
สงฺฆาทิเสสํ อาปตฺตึ อาปนฺโนติ ภควโต เอตมตฺถํ อาโรเจสิ
กึจิตฺโต ตฺวํ ภิกฺขูติ นาหํ ภควา โมจนาธิปฺปาโยติ อนาปตฺติ
ภิกฺขุ นโมจนาธิปฺปายสฺสาติ
เตน โข ปน สมเยน อญฺญตรสฺส ภิกฺขุโน ปสฺสาวํ
กโรนฺตสฺส อสุจิ มุจฺจิ ตสฺส กุกฺกุจฺจํ อโหสิ เป อนาปตฺติ
ภิกฺขุ นโมจนาธิปฺปายสฺสาติ
เตน โข ปน สมเยน อญฺญตรสฺส ภิกฺขุโน กามวิตกฺกํ
วิตกฺเกนฺตสฺส อสุจิ มุจฺจิ ตสฺส กุกฺกุจฺจํ อโหสิ เป อนาปตฺติ
ภิกฺขุ กามวิตกฺกํ วิตกฺเกนฺตสฺสาติ
เตน โข ปน สมเยน อญฺญตรสฺส ภิกฺขุโน อุโณฺหทเกน
นหายนฺตสฺส อสุจิ มุจฺจิ ตสฺส กุกฺกุจฺจํ อโหสิ เป



กึจิตฺโต ตฺวํ ภิกฺขูติ นาหํ ภควา โมจนาธิปฺปาโยติ อนาปตฺติ
ภิกฺขุ นโมจนาธิปฺปายสฺสาติ เตน โข ปน สมเยน อญฺญตรสฺส
ภิกฺขุโน โมจนาธิปฺปายสฺส อุโณฺหทเกน นหายนฺตสฺส อสุจิ มุจฺจิ
ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน
สงฺฆาทิเสสนฺติ เตน โข ปน สมเยน อญฺญตรสฺส ภิกฺขุโน
โมจนาธิปฺปายสฺส อุโณฺหทเกน นหายนฺตสฺส อสุจิ น มุจฺจิ
ตสฺส กุกฺกุจฺจํ อโหสิ เป อนาปตฺติ ภิกฺขุ สงฺฆาทิเสสสฺส
อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน องฺคชาเต
วโณ โหติ เภสชฺเชน อาลิมฺปนฺตสฺส อสุจิ มุจฺจิ
ตสฺส กุกฺกุจฺจํ อโหสิ กจฺจิ นุ โข อหํ สงฺฆาทิเสสํ อาปตฺตึ
อาปนฺโนติ ภควโต เอตมตฺถํ อาโรเจสิ กึจิตฺโต ตฺวํ
ภิกฺขูติ นาหํ ภควา โมจนาธิปฺปาโยติ อนาปตฺติ ภิกฺขุ
นโมจนาธิปฺปายสฺสาติ เตน โข ปน สมเยน อญฺญตรสฺส
ภิกฺขุโน องฺคชาเต วโณ โหติ ตสฺส โมจนาธิปฺปายสฺส
เภสชฺเชน อาลิมฺปนฺตสฺส อสุจิ มุจฺจิ เป อสุจิ น มุจฺจิ
ตสฺส กุกฺกุจฺจํ อโหสิ เป อนาปตฺติ ภิกฺขุ สงฺฆาทิเสสสฺส
อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน อณฺฑํ
กณฺฑุวนฺตสฺส อสุจิ มุจฺจิ ตสฺส กุกฺกุจฺจํ อโหสิ เป


อนาปตฺติ ภิกฺขุ นโมจนาธิปฺปายสฺสาติ เตน โข ปน สมเยน
อญฺญตรสฺส ภิกฺขุโน โมจนาธิปฺปายสฺส อณฺฑํ กณฺฑุวนฺตสฺส
อสุจิ มุจฺจิ เป อสุจิ น มุจฺจิ ตสฺส กุกฺกุจฺจํ อโหสิ
เป อนาปตฺติ ภิกฺขุ สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน มคฺคํ
คจฺฉนฺตสฺส อสุจิ มุจฺจิ ตสฺส กุกฺกุจฺจํ อโหสิ เป อนาปตฺติ
ภิกฺขุ นโมจนาธิปฺปายสฺสาติ เตน โข ปน สมเยน อญฺญตรสฺส
ภิกฺขุโน โมจนาธิปฺปายสฺส มคฺคํ คจฺฉนฺตสฺส อสุจิ มุจฺจิ เป
อสุจิ น มุจฺจิ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน วตฺถึ
คเหตฺวา ปสฺสาวํ กโรนฺตสฺส อสุจิ มุจฺจิ ตสฺส กุกฺกุจฺจํ
อโหสิ เป อนาปตฺติ ภิกฺขุ นโมจนาธิปฺปายสฺสาติ เตน
โข ปน สมเยน อญฺญตรสฺส ภิกฺขุโน โมจนาธิปฺปายสฺส วตฺถึ
คเหตฺวา ปสฺสาวํ กโรนฺตสฺส อสุจิ มุจฺจิ เป อสุจิ น มุจฺจิ
ตสฺส กุกฺกุจฺจํ อโหสิ เป อนาปตฺติ ภิกฺขุ สงฺฆาทิเสสสฺส
อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน ชนฺตาฆเร
อุทรวฏฺฏึ ตาเปนฺตสฺส อสุจิ มุจฺจิ ตสฺส กุกฺกุจฺจํ อโหสิ
เป อนาปตฺติ ภิกฺขุ นโมจนาธิปฺปายสฺสาติ เตน โข


ปน สมเยน อญฺญตรสฺส ภิกฺขุโน โมจนาธิปฺปายสฺส ชนฺตาฆเร
อุทรวฏฺฏึ ตาเปนฺตสฺส อสุจิ มุจฺจิ เป อสุจิ น มุจฺจิ
ตสฺส กุกฺกุจฺจํ อโหสิ เป อนาปตฺติ ภิกฺขุ สงฺฆาทิเสสสฺส
อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน ชนฺตาฆเร
อุปชฺฌายสฺส ปิฏฺฐิปริกมฺมํ กโรนฺตสฺส อสุจิ มุจฺจิ ตสฺส กุกฺกุจฺจํ
อโหสิ เป อนาปตฺติ ภิกฺขุ นโมจนาธิปฺปายสฺสาติ เตน
โข ปน สมเยน อญฺญตรสฺส ภิกฺขุโน โมจนาธิปฺปายสฺส ชนฺตาฆเร
อุปชฺฌายสฺส ปิฏฺฐิปริกมฺมํ กโรนฺตสฺส อสุจิ มุจฺจิ เป อสุจิ
น มุจฺจิ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน อูรุํ
ฆฏฺฏาเปนฺตสฺส อสุจิ มุจฺจิ ตสฺส กุกฺกุจฺจํ อโหสิ เป อนาปตฺติ
ภิกฺขุ นโมจนาธิปฺปายสฺสาติ เตน โข ปน สมเยน อญฺญตรสฺส
ภิกฺขุโน โมจนาธิปฺปายสฺส อูรุํ ฆฏฺฏาเปนฺตสฺส อสุจิ มุจฺจิ เป
อสุจิ น มุจฺจิ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ โมจนาธิปฺปาโย
อญฺญตรํ สามเณรํ เอตทโวจ เอหิ เม ตฺวํ อาวุโส สามเณร
องฺคชาตํ คณฺหาหีติ โส ตสฺส องฺคชาตํ อคฺคเหสิ ตสฺส


อสุจิ มุจฺจิ ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ
อาปนฺโน สงฺฆาทิเสสนฺติ
เตน โข ปน สมเยน อญฺญตโร ภิกฺขุ สุตฺตสฺส
สามเณรสฺส องฺคชาตํ อคฺคเหสิ ตสฺส อสุจิ มุจฺจิ ตสฺส
กุกฺกุจฺจํ อโหสิ เป อนาปตฺติ ภิกฺขุ สงฺฆาทิเสสสฺส อาปตฺติ
ทุกฺกฏสฺสาติ
เตน โข ปน สมเยน อญฺญตรสฺส ภิกฺขุโน อูรูหิ
องฺคชาตํ ปีเฬนฺตสฺส อสุจิ มุจฺจิ ตสฺส กุกฺกุจฺจํ อโหสิ เป
อนาปตฺติ ภิกฺขุ นโมจนาธิปฺปายสฺสาติ เตน โข ปน สมเยน
อญฺญตรสฺส ภิกฺขุโน โมจนาธิปฺปายสฺส อูรูหิ องฺคชาตํ ปีเฬนฺตสฺส
อสุจิ มุจฺจิ เป อสุจิ น มุจฺจิ ตสฺส กุกฺกุจฺจํ อโหสิ เป
อนาปตฺติ ภิกฺขุ สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน มุฏฺฐินา
องฺคชาตํ ปีเฬนฺตสฺส อสุจิ มุจฺจิ ตสฺส กุกฺกุจฺจํ อโหสิ เป
อนาปตฺติ ภิกฺขุ นโมจนาธิปฺปายสฺสาติ เตน โข ปน สมเยน
อญฺญตรสฺส ภิกฺขุโน โมจนาธิปฺปายสฺส มุฏฺฐินา องฺคชาตํ ปีเฬนฺตสฺส
อสุจิ มุจฺจิ เป อสุจิ น มุจฺจิ ตสฺส กุกฺกุจฺจํ อโหสิ เป
อนาปตฺติ ภิกฺขุ สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน
โมจนาธิปฺปายสฺส อากาเส กฏึ กมฺเปนฺตสฺส อสุจิ มุจฺจิ เป อสุจิ


น มุจฺจิ ตสฺส กุกฺกุจฺจํ อโหสิ เป อนาปตฺติ สงฺฆาทิเสสสฺส
อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน กายํ
ถมฺเภนฺตสฺส อสุจิ มุจฺจิ ตสฺส กุกฺกุจฺจํ อโหสิ เป อนาปตฺติ
ภิกฺขุ นโมจนาธิปฺปายสฺสาติ เตน โข ปน สมเยน อญฺญตรสฺส
ภิกฺขุโน โมจนาธิปฺปายสฺส กายํ ถมฺเภนฺตสฺส อสุจิ มุจฺจิ เป
อสุจิ น มุจฺจิ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ สารตฺโต
มาตุคามสฺส องฺคชาตํ อุปนิชฺฌายิ ตสฺส อสุจิ มุจฺจิ ตสฺส
กุกฺกุจฺจํ อโหสิ เป อนาปตฺติ ภิกฺขุ สงฺฆาทิเสสสฺส น จ
ภิกฺขเว สารตฺเตน มาตุคามสฺส องฺคชาตํ อุปนิชฺฌายิตพฺพํ โย
อุปนิชฺฌาเยยฺย อาปตฺติ ทุกฺกฏสฺสาติ
เตน โข ปน สมเยน อญฺญตรสฺส ภิกฺขุโน
โมจนาธิปฺปายสฺส ตาลจฺฉิทฺทํ องฺคชาตํ ปเวเสนฺตสฺส อสุจิ มุจฺจิ เป
อสุจิ น มุจฺจิ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน
โมจนาธิปฺปายสฺส กฏฺเฐน องฺคชาตํ ฆฏฺเฏนฺตสฺส อสุจิ มุจฺจิ เป
อสุจิ น มุจฺจิ ตสฺส กุกฺกุจฺจํ อโหสิ เป อนาปตฺติ ภิกฺขุ


สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน ปฏิโสเต
นหายนฺตสฺส อสุจิ มุจฺจิ ตสฺส กุกฺกุจฺจํ อโหสิ เป อนาปตฺติ
ภิกฺขุ นโมจนาธิปฺปายสฺสาติ เตน โข ปน สมเยน อญฺญตรสฺส
ภิกฺขุโน โมจนาธิปฺปายสฺส ปฏิโสเต นหายนฺตสฺส อสุจิ มุจฺจิ
เป อสุจิ น มุจฺจิ ตสฺส กุกฺกุจฺจํ อโหสิ เป อนาปตฺติ
ภิกฺขุ สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน อุทญฺชเล
กีฬนฺตสฺส อสุจิ มุจฺจิ ตสฺส กุกฺกุจฺจํ อโหสิ เป อนาปตฺติ
ภิกฺขุ นโมจนาธิปฺปายสฺสาติ เตน โข ปน สมเยน อญฺญตรสฺส
ภิกฺขุโน โมจนาธิปฺปายสฺส อุทญฺชเล กีฬนฺตสฺส อสุจิ มุจฺจิ เป
อสุจิ น มุจฺจิ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน อุทเก
ธาวนฺตสฺส อสุจิ มุจฺจิ ตสฺส กุกฺกุจฺจํ อโหสิ เป อนาปตฺติ
ภิกฺขุ นโมจนาธิปฺปายสฺสาติ เตน โข ปน สมเยน อญฺญตรสฺส
ภิกฺขุโน โมจนาธิปฺปายสฺส อุทเก ธาวนฺตสฺส อสุจิ มุจฺจิ เป
อสุจิ น มุจฺจิ ตสฺส กุกฺกุจฺจํ อโหสิ เป อนาปตฺติ
ภิกฺขุ สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน ปุปฺผาวฬิยํ


กีฬนฺตสฺส อสุจิ มุจฺจิ ตสฺส กุกฺกุจฺจํ อโหสิ เป อนาปตฺติ
ภิกฺขุ นโมจนาธิปฺปายสฺสาติ เตน โข ปน สมเยน อญฺญตรสฺส
ภิกฺขุโน โมจนาธิปฺปายสฺส ปุปฺผาวฬิยํ กีฬนฺตสฺส อสุจิ มุจฺจิ เป
อสุจิ น มุจฺจิ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน โปกฺขรวเน
ธาวนฺตสฺส อสุจิ มุจฺจิ ตสฺส กุกฺกุจฺจํ อโหสิ เป อนาปตฺติ
ภิกฺขุ นโมจนาธิปฺปายสฺสาติ เตน โข ปน สมเยน อญฺญตรสฺส
ภิกฺขุโน โมจนาธิปฺปายสฺส โปกฺขรวเน ธาวนฺตสฺส อสุจิ มุจฺจิ
เป อสุจิ น มุจฺจิ ตสฺส กุกฺกุจฺจํ อโหสิ เป อนาปตฺติ
ภิกฺขุ สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน
โมจนาธิปฺปายสฺส วาลิกํ องฺคชาตํ ปเวเสนฺตสฺส อสุจิ มุจฺจิ เป
อสุจิ น มุจฺจิ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน
โมจนาธิปฺปายสฺส กทฺทมํ องฺคชาตํ ปเวเสนฺตสฺส อสุจิ มุจฺจิ เป
อสุจิ น มุจฺจิ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน อุทเกน


องฺคชาตํ โอสิญฺจนฺตสฺส อสุจิ มุจฺจิ ตสฺส กุกฺกุจฺจํ อโหสิ เป
อนาปตฺติ ภิกฺขุ นโมจนาธิปฺปายสฺสาติ เตน โข ปน สมเยน
อญฺญตรสฺส ภิกฺขุโน โมจนาธิปฺปายสฺส อุทเกน องฺคชาตํ โอสิญฺจนฺตสฺส
อสุจิ มุจฺจิ เป อสุจิ น มุจฺจิ ตสฺส กุกฺกุจฺจํ อโหสิ เป
อนาปตฺติ ภิกฺขุ สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน
โมจนาธิปฺปายสฺส สยเน องฺคชาตํ ฆฏฺเฏนฺตสฺส อสุจิ มุจฺจิ เป
อสุจิ น มุจฺจิ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตรสฺส ภิกฺขุโน
โมจนาธิปฺปายสฺส องฺคุฏฺเฐน องฺคชาตํ ฆฏฺเฏนฺตสฺส อสุจิ มุจฺจิ
ตสฺส กุกฺกุจฺจํ อโหสิ กจฺจิ นุ โข อหํ สงฺฆาทิเสสํ อาปตฺตึ
อาปนฺโนติ ภควโต เอตมตฺถํ อาโรเจสิ อาปตฺตึ ตฺวํ ภิกฺขุ
อาปนฺโน สงฺฆาทิเสสนฺติ เตน โข ปน สมเยน อญฺญตรสฺส
ภิกฺขุโน โมจนาธิปฺปายสฺส องฺคุฏฺเฐน องฺคชาตํ ฆฏฺเฏนฺตสฺส อสุจิ
น มุจฺจิ ตสฺส กุกฺกุจฺจํ อโหสิ กจฺจิ นุ โข อหํ สงฺฆาทิเสสํ
อาปตฺตึ อาปนฺโนติ ภควโต เอตมตฺถํ อาโรเจสิ อนาปตฺติ
ภิกฺขุ สงฺฆาทิเสสสฺส อาปตฺติ ถุลฺลจฺจยสฺสาติ
ปฐมสงฺฆาทิเสสํ นิฏฺฐิตํ



ทุติยสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อายสฺมา
อุทายิ อรญฺเญ วิหรติ ตสฺสายสฺมโต วิหาโร อภิรูโป โหติ
ทสฺสนีโย ปาสาทิโก มชฺเฌคพฺโภ สมนฺตา ปริยาคาโร สุปญฺญตฺตํ
มญฺจปีฐํ ภิสิพิมฺโพหนํ ปานียํ ปริโภชนียํ สุปฏฺฐิตํ ปริเวณํ
สุสมฺมฏฺฐํ พหู มนุสฺสา อายสฺมโต อุทายิสฺส วิหารเปกฺขกา
อาคจฺฉนฺติ อญฺญตโรปิ พฺราหฺมโณ สปชาปติโก เยนายสฺมา
อุทายิ เตนุปสงฺกมิ อุปสงฺกมิตฺวา อายสฺมนฺตํ อุทายึ เอตทโวจ
อิจฺฉาม มยํ โภโต อุทายิสฺส วิหารํ เปกฺขิตุนฺติ เตนหิ
พฺราหฺมณ เปกฺขสฺสูติ อปาปุรณํ อาทาย ฆฏิกํ อุคฺฆาเฏตฺวา
กวาฏํ ปณาเมตฺวา วิหารํ ปาวิสิ โสปิ โข พฺราหฺมโณ
อายสฺมโต อุทายิสฺส ปิฏฺฐิโต ปาวิสิ สาปิ โข พฺราหฺมณี
ตสฺส พฺราหฺมณสฺส ปิฏฺฐิโต ปาวิสิ อถโข อายสฺมา อุทายิ
เอกจฺเจ วาตปาเน วิวรนฺโต เอกจฺเจ วาตปาเน ถเกนฺโต คพฺภํ
อนุปริคนฺตฺวา ปิฏฺฐิโต อาคนฺตฺวา ตสฺสา พฺราหฺมณิยา องฺคมงฺคานิ
ปรามสิ อถโข โส พฺราหฺมโณ อายสฺมตา อุทายินา สทฺธึ
ปฏิสมฺโมทิตฺวา อคมาสิ อถโข โส พฺราหฺมโณ อตฺตมโน
อตฺตมนวาจํ นิจฺฉาเรสิ อุฬารา อิเม สมณา สกฺยปุตฺติยา เย


อิเม เอวรูเป อรญฺเญ วิหรนฺติ ภวํปิ อุทายิ อุฬาโร โย เอวรูเป
อรญฺเญ วิหรตีติ เอวํ วุตฺเต สา พฺราหฺมณี ตํ พฺราหฺมณํ
เอตทโวจ กุโต ตสฺส อุฬารตา ยเถว เม ตฺวํ องฺคมงฺคานิ
ปรามสิ เอวเมว เม สมโณ อุทายิ องฺคมงฺคานิ ปรามสีติ
อถโข โส พฺราหฺมโณ อุชฺฌายติ ขียติ วิปาเจติ อลชฺชิโน อิเม
สมณา สกฺยปุตฺติยา ทุสฺสีลา มุสาวาทิโน อิเม หิ นาม ธมฺมจาริโน
สมจาริโน พฺรหฺมจาริโน สจฺจวาทิโน สีลวนฺโต กลฺยาณธมฺมา
ปฏิชานิสฺสนฺติ นตฺถิ อิเมสํ สามญฺญํ นตฺถิ อิเมสํ พฺรหฺมญฺญํ นฏฺฐํ
อิเมสํ สามญฺญํ นฏฺฐํ อิเมสํ พฺรหฺมญฺญํ กุโต อิเมสํ สามญฺญํ
กุโต อิเมสํ พฺรหฺมญฺญํ อปคตา อิเม สามญฺญา อปคตา อิเม
พฺรหฺมญฺญา กถํ หิ นาม สมโณ อุทายิ มม ภริยาย องฺคมงฺคานิ
ปรามสิสฺสติ น หิ สกฺกา กุลิตฺถีหิ กุลธีตาหิ กุลกุมารีหิ กุลสุณฺหาหิ
กุลทาสีหิ อารามํ วา วิหารํ วา คนฺตุํ สเจ หิ กุลิตฺถิโย กุลธีตาโย
กุลกุมาริโย กุลสุณฺหาโย กุลทาสิโย อารามํ วา วิหารํ วา
คจฺเฉยฺยุํ ตาปิ สมณา สกฺยปุตฺติยา ทูเสยฺยุนฺติ อสฺโสสุํ โข
ภิกฺขู ตสฺส พฺราหฺมณสฺส อุชฺฌายนฺตสฺส ขียนฺตสฺส วิปาเจนฺตสฺส
เย เต ภิกฺขู อปฺปิจฺฉา สนฺตุฏฺฐา ลชฺชิโน กุกฺกุจฺจกา สิกฺขากามา
เต อุชฺฌายนฺติ ขียนฺติ วิปาเจนฺติ กถํ หิ นาม อายสฺมา อุทายิ
มาตุคาเมน สทฺธึ กายสํสคฺคํ สมาปชฺชิสฺสตีติ อถโข เต ภิกฺขู
ภควโต เอตมตฺถํ อาโรเจสุํ อถโข ภควา เอตสฺมึ นิทาเน


เอตสฺมึ ปกรเณ ภิกฺขุสงฺฆํ สนฺนิปาตาเปตฺวา อายสฺมนฺตํ อุทายึ
ปฏิปุจฺฉิ สจฺจํ กิร ตฺวํ อุทายิ มาตุคาเมน สทฺธึ กายสํสคฺคํ
สมาปชฺชสีติ สจฺจํ ภควาติ วิครหิ พุทฺโธ ภควา อนนุจฺฉวิกํ
โมฆปุริส อนนุโลมิกํ อปฺปฏิรูปํ อสฺสามณกํ อกปฺปิยํ อกรณียํ กถํ
หิ นาม ตฺวํ โมฆปุริส มาตุคาเมน สทฺธึ กายสํสคฺคํ สมาปชฺชิสฺสสิ
นนุ มยา โมฆปุริส อเนกปริยาเยน วิราคาย ธมฺโม เทสิโต
โน สราคาย เป กามปริฬาหานํ วูปสโม อกฺขาโต เนตํ
โมฆปุริส อปฺปสนฺนานํ วา ปสาทาย เป เอวญฺจ ปน
ภิกฺขเว อิมํ สิกฺขาปทํ อุทฺทิเสยฺยาถ โย ปน ภิกฺขุ โอติณฺโณ
วิปริณเตน จิตฺเตน มาตุคาเมน สทฺธึ กายสํสคฺคํ สมาปชฺเชยฺย
หตฺถคาหํ วา เวณิคาหํ วา อญฺญตรสฺส วา อญฺญตรสฺส วา
องฺคสฺส ปรามสนํ สงฺฆาทิเสโสติ
โย ปนาติ โย ยาทิโส เป ภิกฺขูติ เป อยํ
อิมสฺมึ อตฺเถ อธิปฺเปโต ภิกฺขูติ โอติณฺโณ นาม สารตฺโต
อเปกฺขวา ปฏิพทฺธจิตฺโต วิปริณตนฺติ รตฺตํปิ จิตฺตํ วิปริณตํ
ทุฏฺฐํปิ จิตฺตํ วิปริณตํ มูฬฺหํปิ จิตฺตํ วิปริณตํ อปิจ รตฺตํ
จิตฺตํ อิมสฺมึ อตฺเถ อธิปฺเปตํ วิปริณตนฺติ มาตุคาโม
นาม มนุสฺสิตฺถี น ยกฺขี น เปตี น ติรจฺฉานคตา อนฺตมโส
ตทหุชาตาปิ ทาริกา ปเคว มหนฺตตรี สทฺธินฺติ เอกโต



กายสํสคฺคํ สมาปชฺเชยฺยาติ อชฺฌาจาโร วุจฺจติ หตฺโถ นาม
กปฺปุรํ อุปาทาย ยาว อคฺคนขา เวณิ นาม สุทฺธเกสา วา
สุตฺตมิสฺสา วา มาลามิสฺสา วา หิรญฺญมิสฺสา วา สุวณฺณมิสฺสา
วา มุตฺตามิสฺสา วา มณิมิสฺสา วา องฺคํ นาม หตฺถญฺจ
เวณิญฺจ ฐเปตฺวา อวเสสํ องฺคํ นาม
อามสนา ปรามสนา โอมสนา อุมฺมสนา โอลงฺฆนา
อุลฺลงฺฆนา อากฑฺฒนา ปฏิกฑฺฒนา อภินิคฺคณฺหนา อภินิปฺปีฬนา
คหณํ ฉุปนนฺติ
อามสนา นาม อามฏฺฐมตฺตา ปรามสนา นาม
อิโต จิโต จ สญฺโจปนา โอมสนา นาม เหฏฺฐา โอโรปนา
อุมฺมสนา นาม อุทฺธํ อุจฺจารณา โอลงฺฆนา นาม เหฏฺฐา
โอนมนา อุลฺลงฺฆนา นาม อุทฺธํ อุจฺจารณา อากฑฺฒนา นาม
อาวิญฺชนา ปฏิกฑฺฒนา นาม ปฏิปณามนา อภินิคฺคณฺหนา
นาม องฺคํ คเหตฺวา นิปฺปีฬนา อภินิปฺปีฬนา นาม เกนจิ สห
นิปฺปีฬนา คหณํ นาม คหิตมตฺตํ ฉุปนํ นาม ผุฏฺฐมตฺตํ
สงฺฆาทิเสโสติ สงฺโฆ ว ตสฺสา อาปตฺติยา เป เตนปิ
วุจฺจติ สงฺฆาทิเสโสติ
อิตฺถี จ โหติ อิตฺถีสญฺญี สารตฺโต จ ภิกฺขุ จ นํ
อิตฺถิยา กาเยน กายํ อามสติ ปรามสติ โอมสติ อุมฺมสติ โอลงฺฆติ



อุลฺลงฺฆติ อากฑฺฒติ ปฏิกฑฺฒติ อภินิคฺคณฺหาติ อภินิปฺปีเฬติ
คณฺหาติ ฉุปติ อาปตฺติ สงฺฆาทิเสสสฺส อิตฺถี จ โหติ เวมติโก
สารตฺโต จ ภิกฺขุ จ นํ อิตฺถิยา กาเยน กายํ อามสติ ปรามสติ
เป คณฺหาติ ฉุปติ อาปตฺติ ถุลฺลจฺจยสฺส อิตฺถี จ โหติ
ปณฺฑกสญฺญี สารตฺโต จ ภิกฺขุ จ นํ อิตฺถิยา กาเยน กายํ
อามสติ ปรามสติ เป คณฺหาติ ฉุปติ อาปตฺติ ถุลฺลจฺจยสฺส
อิตฺถี จ โหติ ปุริสสญฺญี สารตฺโต จ ภิกฺขุ จ นํ อิตฺถิยา
กาเยน กายํ อามสติ ปรามสติ เป คณฺหาติ ฉุปติ อาปตฺติ
ถุลฺลจฺจยสฺส อิตฺถี จ โหติ ติรจฺฉานคตสญฺญี สารตฺโต จ
ภิกฺขุ จ นํ อิตฺถิยา กาเยน กายํ อามสติ ปรามสติ เป
คณฺหาติ ฉุปติ อาปตฺติ ถุลฺลจฺจยสฺส ปณฺฑโก จ โหติ
ปณฺฑกสญฺญี สารตฺโต จ ภิกฺขุ จ นํ ปณฺฑกสฺส กาเยน
กายํ อามสติ ปรามสติ เป คณฺหาติ ฉุปติ อาปตฺติ
ถุลฺลจฺจยสฺส ปณฺฑโก จ โหติ เวมติโก สารตฺโต จ ภิกฺขุ
จ นํ ปณฺฑกสฺส กาเยน กายํ อามสติ ปรามสติ เป
คณฺหาติ ฉุปติ อาปตฺติ ทุกฺกฏสฺส ปณฺฑโก จ โหติ
ปุริสสญฺญี สารตฺโต จ ภิกฺขุ จ นํ ปณฺฑกสฺส กาเยน กายํ
อามสติ ปรามสติ เป คณฺหาติ ฉุปติ อาปตฺติ ทุกฺกฏสฺส
ปณฺฑโก จ โหติ ติรจฺฉานคตสญฺญี สารตฺโต จ ภิกฺขุ จ นํ
ปณฺฑกสฺส กาเยน กายํ อามสติ ปรามสติ เป คณฺหาติ


ฉุปติ อาปตฺติ ทุกฺกฏสฺส ปณฺฑโก จ โหติ อิตฺถีสญฺญี
สารตฺโต จ ภิกฺขุ จ นํ ปณฺฑกสฺส กาเยน กายํ อามสติ
ปรามสติ เป คณฺหาติ ฉุปติ อาปตฺติ ทุกฺกฏสฺส ปุริโส
จ โหติ ปุริสสญฺญี สารตฺโต จ ภิกฺขุ จ นํ ปุริสสฺส กาเยน
กายํ อามสติ ปรามสติ เป คณฺหาติ ฉุปติ อาปตฺติ
ทุกฺกฏสฺส ปุริโส จ โหติ เวมติโก สารตฺโต จ ภิกฺขุ จ
นํ ปุริสสฺส กาเยน กายํ อามสติ ปรามสติ เป คณฺหาติ
ฉุปติ อาปตฺติ ทุกฺกฏสฺส ปุริโส จ โหติ ติรจฺฉานคตสญฺญี
สารตฺโต จ ภิกฺขุ จ นํ ปุริสสฺส กาเยน กายํ อามสติ
ปรามสติ เป คณฺหาติ ฉุปติ อาปตฺติ ทุกฺกฏสฺส ปุริโส
จ โหติ อิตฺถีสญฺญี สารตฺโต จ ภิกฺขุ จ นํ ปุริสสฺส กาเยน
กายํ อามสติ ปรามสติ เป คณฺหาติ ฉุปติ อาปตฺติ
ทุกฺกฏสฺส ปุริโส จ โหติ ปณฺฑกสญฺญี สารตฺโต จ ภิกฺขุ
จ นํ ปุริสสฺส กาเยน กายํ อามสติ ปรามสติ เป คณฺหาติ
ฉุปติ อาปตฺติ ทุกฺกฏสฺส ติรจฺฉานคโต จ โหติ
ติรจฺฉานคตสญฺญี สารตฺโต จ ภิกฺขุ จ นํ ติรจฺฉานคตสฺส กาเยน กายํ
ปรามสติ เป คณฺหาติ ฉุปติ อาปตฺติ ทุกฺกฏสฺส
ติรจฺฉานคโต จ โหติ เวมติโก สารตฺโต จ ภิกฺขุ จ นํ
ติรจฺฉานคตสฺส กาเยน กายํ อามสติ ปรามสติ เป คณฺหาติ
ฉุปติ อาปตฺติ ทุกฺกฏสฺส ติรจฺฉานคโต จ โหติ อิตฺถีสญฺญี


สารตฺโต จ ภิกฺขุ จ นํ ติรจฺฉานคตสฺส กาเยน กายํ อามสติ
ปรามสติ เป คณฺหาติ ฉุปติ อาปตฺติ ทุกฺกฏสฺส ติรจฺฉานคโต
จ โหติ ปณฺฑกสญฺญี สารตฺโต จ ภิกฺขุ จ นํ ติรจฺฉานคตสฺส
กาเยน กายํ อามสติ ปรามสติ เป คณฺหาติ ฉุปติ อาปตฺติ
ทุกฺกฏสฺส ติรจฺฉานคโต จ โหติ ปุริสสญฺญี สารตฺโต จ
ภิกฺขุ จ นํ ติรจฺฉานคตสฺส กาเยน กายํ อามสติ ปรามสติ
เป คณฺหาติ ฉุปติ อาปตฺติ ทุกฺกฏสฺส
เทฺว อิตฺถิโย ทฺวินฺนํ อิตฺถีนํ อิตฺถีสญฺญี สารตฺโต
จ ภิกฺขุ จ นํ ทฺวินฺนํ อิตฺถีนํ กาเยน กายํ อามสติ ปรามสติ
เป คณฺหาติ ฉุปติ อาปตฺติ ทฺวินฺนํ สงฺฆาทิเสสานํ เทฺว
อิตฺถิโย ทฺวินฺนํ อิตฺถีนํ เวมติโก สารตฺโต จ ภิกฺขุ จ นํ ทฺวินฺนํ
อิตฺถีนํ กาเยน กายํ อามสติ ปรามสติ เป คณฺหาติ ฉุปติ
อาปตฺติ ทฺวินฺนํ ถุลฺลจฺจยานํ เทฺว อิตฺถิโย ทฺวินฺนํ อิตฺถีนํ
ปณฺฑกสญฺญี เป เทฺว อิตฺถิโย ทฺวินฺนํ อิตฺถีนํ ปุริสสญฺญี
เป เทฺว อิตฺถิโย ทฺวินฺนํ อิตฺถีนํ ติรจฺฉานคตสญฺญี สารตฺโต
จ ภิกฺขุ จ นํ ทฺวินฺนํ อิตฺถีนํ กาเยน กายํ อามสติ ปรามสติ
เป คณฺหาติ ฉุปติ อาปตฺติ ทฺวินฺนํ ถุลฺลจฺจยานํ เทฺว
ปณฺฑกา ทฺวินฺนํ ปณฺฑกานํ ปณฺฑกสญฺญี สารตฺโต จ ภิกฺขุ จ
นํ ทฺวินฺนํ ปณฺฑกานํ กาเยน กายํ อามสติ ปรามสติ เป



คณฺหาติ ฉุปติ อาปตฺติ ทฺวินฺนํ ถุลฺลจฺจยานํ เทฺว ปณฺฑกา
ทฺวินฺนํ ปณฺฑกานํ เวมติโก เป เทฺว ปณฺฑกา ทฺวินฺนํ
ปณฺฑกานํ ปุริสสญฺญี เป เทฺว ปณฺฑกา ทฺวินฺนํ ปณฺฑกานํ
ติรจฺฉานคตสญฺญี เป เทฺว ปณฺฑกา ทฺวินฺนํ ปณฺฑกานํ
อิตฺถีสญฺญี สารตฺโต จ ภิกฺขุ จ นํ ทฺวินฺนํ ปณฺฑกานํ กาเยน
กายํ อามสติ ปรามสติ เป คณฺหาติ ฉุปติ อาปตฺติ ทฺวินฺนํ
ทุกฺกฏานํ เทฺว ปุริสา ทฺวินฺนํ ปุริสานํ ปุริสสญฺญี สารตฺโต
จ ภิกฺขุ จ นํ ทฺวินฺนํ ปุริสานํ กาเยน กายํ อามสติ ปรามสติ
เป คณฺหาติ ฉุปติ อาปตฺติ ทฺวินฺนํ ทุกฺกฏานํ เทฺว
ปุริสา ทฺวินฺนํ ปุริสานํ เวมติโก เป เทฺว ปุริสา ทฺวินฺนํ
ปุริสานํ ติรจฺฉานคตสญฺญี เป เทฺว ปุริสา ทฺวินฺนํ ปุริสานํ
อิตฺถีสญฺญี เป เทฺว ปุริสา ทฺวินฺนํ ปุริสานํ ปณฺฑกสญฺญี
สารตฺโต จ ภิกฺขุ จ นํ ทฺวินฺนํ ปุริสานํ กาเยน กายํ อามสติ
ปรามสติ เป คณฺหาติ ฉุปติ อาปตฺติ ทฺวินฺนํ ทุกฺกฏานํ
เทฺว ติรจฺฉานคตา ทฺวินฺนํ ติรจฺฉานคตานํ ติรจฺฉานคตสญฺญี
สารตฺโต จ ภิกฺขุ จ นํ ทฺวินฺนํ ติรจฺฉานคตานํ กาเยน กายํ
อามสติ ปรามสติ เป คณฺหาติ ฉุปติ อาปตฺติ ทฺวินฺนํ
ทุกฺกฏานํ เทฺว ติรจฺฉานคตา ทฺวินฺนํ ติรจฺฉานคตานํ เวมติโก
เป เทฺว ติรจฺฉานคตา ทฺวินฺนํ ติรจฺฉานคตานํ อิตฺถีสญฺญี
เป เทฺว ติรจฺฉานคตา ทฺวินฺนํ ติรจฺฉานคตานํ ปณฺฑกสญฺญี


เป เทฺว ติรจฺฉานคตา ทฺวินฺนํ ติรจฺฉานคตานํ ปุริสสญฺญี
สารตฺโต จ ภิกฺขุ จ นํ ทฺวินฺนํ ติรจฺฉานคตานํ กาเยน กายํ
อามสติ ปรามสติ เป คณฺหาติ ฉุปติ อาปตฺติ ทฺวินฺนํ
ทุกฺกฏานํ
อิตฺถี จ ปณฺฑโก จ อุภินฺนํ อิตฺถีสญฺญี สารตฺโต
จ ภิกฺขุ จ นํ อุภินฺนํ กาเยน กายํ อามสติ ปรามสติ เป
คณฺหาติ ฉุปติ อาปตฺติ สงฺฆาทิเสเสน ทุกฺกฏสฺส อิตฺถี จ
ปณฺฑโก จ อุภินฺนํ เวมติโก สารตฺโต จ ภิกฺขุ จ นํ อุภินฺนํ
กาเยน กายํ อามสติ ปรามสติ เป คณฺหาติ ฉุปติ อาปตฺติ
ถุลฺลจฺจเยน ทุกฺกฏสฺส อิตฺถี จ ปณฺฑโก จ อุภินฺนํ
ปณฺฑกสญฺญี สารตฺโต จ ภิกฺขุ จ นํ อุภินฺนํ กาเยน กายํ
อามสติ ปรามสติ เป คณฺหาติ ฉุปติ อาปตฺติ ทฺวินฺนํ
ถุลฺลจฺจยานํ อิตฺถี จ ปณฺฑโก จ อุภินฺนํ ปุริสสญฺญี สารตฺโต
จ ภิกฺขุ จ นํ อุภินฺนํ กาเยน กายํ อามสติ ปรามสติ เป
คณฺหาติ ฉุปติ อาปตฺติ ถุลฺลจฺจเยน ทุกฺกฏสฺส อิตฺถี จ
ปณฺฑโก จ อุภินฺนํ ติรจฺฉานคตสญฺญี สารตฺโต จ ภิกฺขุ จ นํ
อุภินฺนํ กาเยน กายํ อามสติ ปรามสติ เป คณฺหาติ ฉุปติ
อาปตฺติ ถุลฺลจฺจเยน ทุกฺกฏสฺส อิตฺถี จ ปุริโส จ อุภินฺนํ
อิตฺถีสญฺญี สารตฺโต จ ภิกฺขุ จ นํ อุภินฺนํ กาเยน กายํ อามสติ
ปรามสติ เป คณฺหาติ ฉุปติ อาปตฺติ สงฺฆาทิเสเสน ทุกฺกฏสฺส


อิตฺถี จ ปุริโส จ อุภินฺนํ เวมติโก สารตฺโต จ ภิกฺขุ จ นํ
อุภินฺนํ กาเยน กายํ อามสติ ปรามสติ เป คณฺหาติ ฉุปติ
อาปตฺติ ถุลฺลจฺจเยน ทุกฺกฏสฺส อิตฺถี จ ปุริโส จ อุภินฺนํ
ปณฺฑกสญฺญี สารตฺโต จ ภิกฺขุ จ นํ อุภินฺนํ กาเยน กายํ
อามสติ ปรามสติ เป คณฺหาติ ฉุปติ อาปตฺติ ถุลฺลจฺจเยน
ทุกฺกฏสฺส อิตฺถี จ ปุริโส จ อุภินฺนํ ปุริสสญฺญี สารตฺโต
จ ภิกฺขุ จ นํ อุภินฺนํ กาเยน กายํ อามสติ ปรามสติ เป
คณฺหาติ ฉุปติ อาปตฺติ ถุลฺลจฺจเยน ทุกฺกฏสฺส อิตฺถี จ
ปุริโส จ อุภินฺนํ ติรจฺฉานคตสญฺญี สารตฺโต จ ภิกฺขุ จ นํ
อุภินฺนํ กาเยน กายํ อามสติ ปรามสติ เป คณฺหาติ ฉุปติ
อาปตฺติ ถุลฺลจฺจเยน ทุกฺกฏสฺส อิตฺถี จ ติรจฺฉานคโต จ
อุภินฺนํ อิตฺถีสญฺญี สารตฺโต จ ภิกฺขุ จ นํ อุภินฺนํ กาเยน กายํ
อามสติ ปรามสติ เป คณฺหาติ ฉุปติ อาปตฺติ สงฺฆาทิเสเสน
ทุกฺกฏสฺส อิตฺถี จ ติรจฺฉานคโต จ อุภินฺนํ เวมติโก สารตฺโต
จ ภิกฺขุ จ นํ อุภินฺนํ กาเยน กายํ อามสติ ปรามสติ เป
คณฺหาติ ฉุปติ อาปตฺติ ถุลฺลจฺจเยน ทุกฺกฏสฺส อิตฺถี จ
ติรจฺฉานคโต จ อุภินฺนํ ปณฺฑกสญฺญี สารตฺโต จ ภิกฺขุ จ นํ
อุภินฺนํ กาเยน กายํ อามสติ ปรามสติ เป คณฺหาติ ฉุปติ
อาปตฺติ ถุลฺลจฺจเยน ทุกฺกฏสฺส อิตฺถี จ ติรจฺฉานคโต จ
อุภินฺนํ ปุริสสญฺญี สารตฺโต จ ภิกฺขุ จ นํ อุภินฺนํ กาเยน กายํ


อามสติ ปรามสติ เป คณฺหาติ ฉุปติ อาปตฺติ ถุลฺลจฺจเยน
ทุกฺกฏสฺส อิตฺถี จ ติรจฺฉานคโต จ อุภินฺนํ ติรจฺฉานคตสญฺญี
สารตฺโต จ ภิกฺขุ จ นํ อุภินฺนํ กาเยน กายํ อามสติ ปรามสติ
เป คณฺหาติ ฉุปติ อาปตฺติ ถุลฺลจฺจเยน ทุกฺกฏสฺส
ปณฺฑโก จ ปุริโส จ อุภินฺนํ ปณฺฑกสญฺญี สารตฺโต จ ภิกฺขุ
จ นํ อุภินฺนํ กาเยน กายํ อามสติ ปรามสติ เป คณฺหาติ
ฉุปติ อาปตฺติ ถุลฺลจฺจเยน ทุกฺกฏสฺส ปณฺฑโก จ ปุริโส จ
อุภินฺนํ เวมติโก ป อาปตฺติ ทฺวินฺนํ ทุกฺกฏานํ ปณฺฑโก
จ ปุริโส จ อุภินฺนํ ปุริสสญฺญี ป ปณฺฑโก จ ปุริโส จ
อุภินฺนํ ติรจฺฉานคตสญฺญี เป ปณฺฑโก จ ปุริโส จ อุภินฺนํ
อิตฺถีสญฺญี สารตฺโต จ ภิกฺขุ จ นํ อุภินฺนํ กาเยน กายํ
อามสติ ปรามสติ เป คณฺหาติ ฉุปติ อาปตฺติ ทฺวินฺนํ
ทุกฺกฏานํ ปณฺฑโก จ ติรจฺฉานคโต จ อุภินฺนํ ปณฺฑกสญฺญี
สารตฺโต จ ภิกฺขุ จ นํ อุภินฺนํ กาเยน กายํ อามสติ ปรามสติ
เป คณฺหาติ ฉุปติ อาปตฺติ ถุลฺลจฺจเยน ทุกฺกฏสฺส
ปณฺฑโก จ ติรจฺฉานคโต จ อุภินฺนํ เวมติโก เป ปณฺฑโก
จ ติรจฺฉานคโต จ อุภินฺนํ ปุริสสญฺญี เป ปณฺฑโก จ
ติรจฺฉานคโต จ อุภินฺนํ ติรจฺฉานคตสญฺญี เป ปณฺฑโก จ
ติรจฺฉานคโต จ อุภินฺนํ อิตฺถีสญฺญี สารตฺโต จ ภิกฺขุ จ นํ
อุภินฺนํ กาเยน กายํ อามสติ ปรามสติ เป คณฺหาติ ฉุปติ


อาปตฺติ ทฺวินฺนํ ทุกฺกฏานํ ปุริโส จ ติรจฺฉานคโต จ อุภินฺนํ
ปุริสสญฺญี สารตฺโต จ ภิกฺขุ จ นํ อุภินฺนํ กาเยน กายํ อามสติ
ปรามสติ เป คณฺหาติ ฉุปติ อาปตฺติ ทฺวินฺนํ ทุกฺกฏานํ
ปุริโส จ ติรจฺฉานคโต จ อุภินฺนํ เวมติโก เป ปุริโส จ
ติรจฺฉานคโต จ อุภินฺนํ ติรจฺฉานคตสญฺญี เป ปุริโส จ
ติรจฺฉานคโต จ อุภินฺนํ อิตฺถีสญฺญี เป ปุริโส จ ติรจฺฉานคโต
จ อุภินฺนํ ปณฺฑกสญฺญี สารตฺโต จ ภิกฺขุ จ นํ อุภินฺนํ
กาเยน กายํ อามสติ ปรามสติ เป คณฺหาติ ฉุปติ อาปตฺติ
ทฺวินฺนํ ทุกฺกฏานํ
อิตฺถี จ โหติ อิตฺถีสญฺญี สารตฺโต จ ภิกฺขุ จ นํ
อิตฺถิยา กาเยน กายปฏิพทฺธํ อามสติ ปรามสติ เป คณฺหาติ
ฉุปติ อาปตฺติ ถุลฺลจฺจยสฺส เทฺว อิตฺถิโย ทฺวินฺนํ อิตฺถีสญฺญี
สารตฺโต จ ภิกฺขุ จ นํ ทฺวินฺนํ อิตฺถีนํ กาเยน กายปฏิพทฺธํ
อามสติ ปรามสติ เป คณฺหาติ ฉุปติ อาปตฺติ ทฺวินฺนํ
ถุลฺลจฺจยานํ อิตฺถี จ ปณฺฑโก จ อุภินฺนํ อิตฺถีสญฺญี สารตฺโต
จ ภิกฺขุ จ นํ อุภินฺนํ กาเยน กายปฏิพทฺธํ อามสติ ปรามสติ
เป คณฺหาติ ฉุปติ อาปตฺติ ถุลฺลจฺจเยน ทุกฺกฏสฺส อิตฺถี
จ โหติ อิตฺถีสญฺญี สารตฺโต จ ภิกฺขุ จ นํ อิตฺถิยา กายปฏิพทฺเธน
กายํ อามสติ ปรามสติ เป คณฺหาติ ฉุปติ



อาปตฺติ ถุลฺลจฺจยสฺส เทฺว อิตฺถิโย ทฺวินฺนํ อิตฺถีนํ อิตฺถีสญฺญี
สารตฺโต จ ภิกฺขุ จ นํ ทฺวินฺนํ อิตฺถีนํ กายปฏิพทฺเธน กายํ อามสติ
ปรามสติ เป คณฺหาติ ฉุปติ อาปตฺติ ทฺวินฺนํ ถุลฺลจฺจยานํ
อิตฺถี จ ปณฺฑโก จ อุภินฺนํ อิตฺถีสญฺญี สารตฺโต จ ภิกฺขุ
จ นํ อุภินฺนํ กายปฏิพทฺเธน กายํ อามสติ ปรามสติ เป
คณฺหาติ ฉุปติ อาปตฺติ ถุลฺลจฺจเยน ทุกฺกฏสฺส อิตฺถี จ โหติ
อิตฺถีสญฺญี สารตฺโต จ ภิกฺขุ จ นํ อิตฺถิยา กายปฏิพทฺเธน
กายปฏิพทฺธํ อามสติ ปรามสติ เป คณฺหาติ ฉุปติ อาปตฺติ
ทุกฺกฏสฺส เทฺว อิตฺถิโย ทฺวินฺนํ อิตฺถีนํ อิตฺถีสญฺญี สารตฺโต
จ ภิกฺขุ จ นํ ทฺวินฺนํ อิตฺถีนํ กายปฏิพทฺเธน กายปฏิพทฺธํ
อามสติ ปรามสติ เป คณฺหาติ ฉุปติ อาปตฺติ ทฺวินฺนํ
ทุกฺกฏานํ อิตฺถี จ ปณฺฑโก จ อุภินฺนํ อิตฺถีสญฺญี สารตฺโต
จ ภิกฺขุ จ นํ อุภินฺนํ กายปฏิพทฺเธน กายปฏิพทฺธํ อามสติ
ปรามสติ เป คณฺหาติ ฉุปติ อาปตฺติ ทฺวินฺนํ ทุกฺกฏานํ
อิตฺถี จ โหติ อิตฺถีสญฺญี สารตฺโต จ ภิกฺขุ จ นํ อิตฺถิยา
นิสฺสคฺคิเยน กายํ อามสติ ปรามสติ อาปตฺติ ทุกฺกฏสฺส
เทฺว อิตฺถิโย ทฺวินฺนํ อิตฺถีนํ อิตฺถีสญฺญี สารตฺโต จ ภิกฺขุ จ
นํ ทฺวินฺนํ อิตฺถีนํ นิสฺสคฺคิเยน กายํ อามสติ ปรามสติ อาปตฺติ

ทฏฺฐพฺพํ


ทฺวินฺนํ ทุกฺกฏานํ อิตฺถี จ ปณฺฑโก จ อุภินฺนํ อิตฺถีสญฺญี
สารตฺโต จ ภิกฺขุ จ นํ อุภินฺนํ นิสฺสคฺคิเยน กายํ อามสติ
ปรามสติ อาปตฺติ ทฺวินฺนํ ทุกฺกฏานํ อิตฺถี จ โหติ อิตฺถีสญฺญี
สารตฺโต จ ภิกฺขุ จ นํ อิตฺถิยา นิสฺสคฺคิเยน กายปฏิพทฺธํ อามสติ
ปรามสติ อาปตฺติ ทุกฺกฏสฺส เทฺว อิตฺถิโย ทฺวินฺนํ อิตฺถีนํ
อิตฺถีสญฺญี สารตฺโต จ ภิกฺขุ จ นํ ทฺวินฺนํ อิตฺถีนํ นิสฺสคฺคิเยน
กายปฏิพทฺธํ อามสติ ปรามสติ อาปตฺติ ทฺวินฺนํ ทุกฺกฏานํ
อิตฺถี จ ปณฺฑโก จ อุภินฺนํ อิตฺถีสญฺญี สารตฺโต จ ภิกฺขุ จ
นํ อุภินฺนํ นิสฺสคฺคิเยน กายปฏิพทฺธํ อามสติ ปรามสติ อาปตฺติ
ทฺวินฺนํ ทุกฺกฏานํ อิตฺถี จ โหติ อิตฺถีสญฺญี สารตฺโต จ ภิกฺขุ
จ นํ อิตฺถิยา นิสฺสคฺคิเยน นิสฺสคฺคิยํ อามสติ ปรามสติ อาปตฺติ
ทุกฺกฏสฺส เทฺว อิตฺถิโย ทฺวินฺนํ อิตฺถีนํ อิตฺถีสญฺญี สารตฺโต
จ ภิกฺขุ จ นํ ทฺวินฺนํ อิตฺถีนํ นิสฺสคฺคิเยน นิสฺสคฺคิยํ อามสติ
ปรามสติ อาปตฺติ ทฺวินฺนํ ทุกฺกฏานํ อิตฺถี จ ปณฺฑโก จ
อุภินฺนํ อิตฺถีสญฺญี สารตฺโต จ ภิกฺขุ จ นํ อุภินฺนํ นิสฺสคฺคิเยน
นิสฺสคฺคิยํ อามสติ ปรามสติ อาปตฺติ ทฺวินฺนํ ทุกฺกฏานํ
ภิกฺขุเปยฺยาโล นิฏฺฐิโต
อิตฺถี จ โหติ อิตฺถีสญฺญี สารตฺโต จ อิตฺถี
จ นํ ภิกฺขุสฺส กาเยน กายํ อามสติ ปรามสติ โอมสติ
อุมฺมสติ โอลงฺเฆติ อุลฺลงฺเฆติ อากฑฺฒติ ปฏิกฑฺฒติ อภินิคฺคณฺหาติ


อภินิปฺปีเฬติ คณฺหาติ ฉุปติ เสวนาธิปฺปาโย กาเยน วายมติ ผสฺสํ
ปฏิวิชานาติ อาปตฺติ สงฺฆาทิเสสสฺส เทฺว อิตฺถิโย ทฺวินฺนํ อิตฺถีนํ
อิตฺถีสญฺญี สารตฺโต จ อิตฺถิโย จ นํ ภิกฺขุสฺส กาเยน กายํ
อามสนฺติ ปรามสนฺติ โอมสนฺติ อุมฺมสนฺติ โอลงฺเฆนฺติ อุลฺลงฺเฆนฺติ
อากฑฺฒนฺติ ปฏิกฑฺฒนฺติ อภินิคฺคณฺหนฺติ อภินิปฺปีเฬนฺติ คณฺหนฺติ
ฉุปนฺติ เสวนาธิปฺปาโย กาเยน วายมติ ผสฺสํ ปฏิวิชานาติ อาปตฺติ
ทฺวินฺนํ สงฺฆาทิเสสานํ อิตฺถี จ ปณฺฑโก จ อุภินฺนํ อิตฺถีสญฺญี
สารตฺโต จ อุโภ จ นํ ภิกฺขุสฺส กาเยน กายํ อามสนฺติ ปรามสนฺติ
เป คณฺหนฺติ ฉุปนฺติ เสวนาธิปฺปาโย กาเยน วายมติ ผสฺสํ
ปฏิวิชานาติ อาปตฺติ สงฺฆาทิเสเสน ทุกฺกฏสฺส อิตฺถี จ โหติ
อิตฺถีสญฺญี สารตฺโต จ อิตฺถี จ นํ ภิกฺขุสฺส กาเยน กายปฏิพทฺธํ
อามสติ ปรามสติ เป คณฺหาติ ฉุปติ เสวนาธิปฺปาโย กาเยน
วายมติ ผสฺสํ ปฏิวิชานาติ อาปตฺติ ถุลฺลจฺจยสฺส เทฺว อิตฺถิโย
ทฺวินฺนํ อิตฺถีนํ อิตฺถีสญฺญี สารตฺโต จ อิตฺถิโย จ นํ ภิกฺขุสฺส
กาเยน กายปฏิพทฺธํ อามสนฺติ ปรามสนฺติ เป คณฺหนฺติ ฉุปนฺติ
เสวนาธิปฺปาโย กาเยน วายมติ ผสฺสํ ปฏิวิชานาติ อาปตฺติ
ทฺวินฺนํ ถุลฺลจฺจยานํ อิตฺถี จ ปณฺฑโก จ อุภินฺนํ อิตฺถีสญฺญี
สารตฺโต จ อุโภ จ นํ ภิกฺขุสฺส กาเยน กายปฏิพทฺธํ อามสนฺติ
ปรามสนฺติ เป คณฺหนฺติ ฉุปนฺติ เสวนาธิปฺปาโย กาเยน
วายมติ ผสฺสํ ปฏิวิชานาติ อาปตฺติ ถุลฺลจฺจเยน ทุกฺกฏสฺส


อิตฺถี จ โหติ อิตฺถีสญฺญี สารตฺโต จ อิตฺถี จ นํ ภิกฺขุสฺส
กายปฏิพทฺเธน กายํ อามสติ ปรามสติ เป คณฺหาติ ฉุปติ
เสวนาธิปฺปาโย กาเยน วายมติ ผสฺสํ ปฏิวิชานาติ อาปตฺติ
ถุลฺลจฺจยสฺส เทฺว อิตฺถิโย ทฺวินฺนํ อิตฺถีนํ อิตฺถีสญฺญี สารตฺโต
จ อิตฺถิโย จ นํ ภิกฺขุสฺส กายปฏิพทฺเธน กายํ อามสนฺติ ปรามสนฺติ
เป คณฺหนฺติ ฉุปนฺติ เสวนาธิปฺปาโย กาเยน วายมติ ผสฺสํ
ปฏิวิชานาติ อาปตฺติ ทฺวินฺนํ ถุลฺลจฺจยานํ อิตฺถี จ ปณฺฑโก จ
อุภินฺนํ อิตฺถีสญฺญี สารตฺโต จ อุโภ จ นํ ภิกฺขุสฺส กายปฏิพทฺเธน
กายํ อามสนฺติ ปรามสนฺติ เป คณฺหนฺติ ฉุปนฺติ เสวนาธิปฺปาโย
กาเยน วายมติ ผสฺสํ ปฏิวิชานาติ อาปตฺติ ถุลฺลจฺจเยน ทุกฺกฏสฺส
อิตฺถี จ โหติ อิตฺถีสญฺญี สารตฺโต จ อิตฺถี จ นํ ภิกฺขุสฺส
กายปฏิพทฺเธน กายปฏิพทฺธํ อามสติ ปรามสติ เป คณฺหาติ
ฉุปติ เสวนาธิปฺปาโย กาเยน วายมติ ผสฺสํ ปฏิวิชานาติ อาปตฺติ
ทุกฺกฏสฺส เทฺว อิตฺถิโย ทฺวินฺนํ อิตฺถีนํ อิตฺถีสญฺญี สารตฺโต
จ อิตฺถิโย จ นํ ภิกฺขุสฺส กายปฏิพทฺเธน กายปฏิพทฺธํ อามสนฺติ
ปรามสนฺติ เป คณฺหนฺติ ฉุปนฺติ เสวนาธิปฺปาโย กาเยน
วายมติ ผสฺสํ ปฏิวิชานาติ อาปตฺติ ทฺวินฺนํ ทุกฺกฏานํ อิตฺถี
จ ปณฺฑโก จ อุภินฺนํ อิตฺถีสญฺญี สารตฺโต จ อุโภ จ นํ
ภิกฺขุสฺส กายปฏิพทฺเธน กายปฏิพทฺธํ อามสนฺติ ปรามสนฺติ เป
คณฺหนฺติ ฉุปนฺติ เสวนาธิปฺปาโย กาเยน วายมติ ผสฺสํ ปฏิวิชานาติ


อาปตฺติ ทฺวินฺนํ ทุกฺกฏานํ อิตฺถี จ โหติ อิตฺถีสญฺญี สารตฺโต
จ อิตฺถี จ นํ ภิกฺขุสฺส นิสฺสคฺคิเยน กายํ อามสติ ปรามสติ
เสวนาธิปฺปาโย กาเยน วายมติ ผสฺสํ ปฏิวิชานาติ อาปตฺติ
ทุกฺกฏสฺส เทฺว อิตฺถิโย ทฺวินฺนํ อิตฺถีนํ อิตฺถีสญฺญี สารตฺโต
จ อิตฺถิโย จ นํ ภิกฺขุสฺส นิสฺสคฺคิเยน กายํ อามสนฺติ ปรามสนฺติ
เสวนาธิปฺปาโย กาเยน วายมติ ผสฺสํ ปฏิวิชานาติ อาปตฺติ ทฺวินฺนํ
ทุกฺกฏานํ อิตฺถี จ ปณฺฑโก จ อุภินฺนํ อิตฺถีสญฺญี สารตฺโต
จ อุโภ จ นํ ภิกฺขุสฺส นิสฺสคฺคิเยน กายํ อามสนฺติ ปรามสนฺติ
เสวนาธิปฺปาโย กาเยน วายมติ ผสฺสํ ปฏิวิชานาติ อาปตฺติ
ทฺวินฺนํ ทุกฺกฏานํ อิตฺถี จ โหติ อิตฺถีสญฺญี สารตฺโต จ
อิตฺถี จ นํ ภิกฺขุสฺส นิสฺสคฺคิเยน กายปฏิพทฺธํ อามสติ ปรามสติ
เสวนาธิปฺปาโย กาเยน วายมติ ผสฺสํ ปฏิวิชานาติ อาปตฺติ
ทุกฺกฏสฺส เทฺว อิตฺถิโย ทฺวินฺนํ อิตฺถีนํ อิตฺถีสญฺญี สารตฺโต จ
อิตฺถิโย จ นํ ภิกฺขุสฺส นิสฺสคฺคิเยน กายปฏิพทฺธํ อามสนฺติ ปรามสนฺติ
เสวนาธิปฺปาโย กาเยน วายมติ ผสฺสํ ปฏิวิชานาติ อาปตฺติ ทฺวินฺนํ
ทุกฺกฏานํ อิตฺถี จ ปณฺฑโก จ อุภินฺนํ อิตฺถีสญฺญี สารตฺโต
จ อุโภ จ นํ ภิกฺขุสฺส นิสฺสคฺคิเยน กายปฏิพทฺธํ อามสนฺติ
ปรามสนฺติ เสวนาธิปฺปาโย กาเยน วายมติ ผสฺสํ ปฏิวิชานาติ
อาปตฺติ ทฺวินฺนํ ทุกฺกฏานํ อิตฺถี จ โหติ อิตฺถีสญฺญี สารตฺโต
จ อิตฺถี จ นํ ภิกฺขุสฺส นิสฺสคฺคิเยน นิสฺสคฺคิยํ อามสติ ปรามสติ


เสวนาธิปฺปาโย กาเยน วายมติ ผสฺสํ ปฏิวิชานาติ อาปตฺติ
ทุกฺกฏสฺส เทฺว อิตฺถิโย ทฺวินฺนํ อิตฺถีนํ อิตฺถีสญฺญี สารตฺโต
จ อิตฺถิโย จ นํ ภิกฺขุสฺส นิสฺสคฺคิเยน นิสฺสคฺคิยํ อามสนฺติ
ปรามสนฺติ เสวนาธิปฺปาโย กาเยน วายมติ ผสฺสํ ปฏิวิชานาติ
อาปตฺติ ทฺวินฺนํ ทุกฺกฏานํ อิตฺถี จ ปณฺฑโก จ อุภินฺนํ
อิตฺถีสญฺญี สารตฺโต จ อุโภ จ นํ ภิกฺขุสฺส นิสฺสคฺคิเยน
นิสฺสคฺคิยํ อามสนฺติ ปรามสนฺติ เสวนาธิปฺปาโย กาเยน วายมติ
ผสฺสํ ปฏิวิชานาติ อาปตฺติ ทฺวินฺนํ ทุกฺกฏานํ
เสวนาธิปฺปาโย กาเยน วายมติ ผสฺสํ ปฏิวิชานาติ
อาปตฺติ สงฺฆาทิเสสสฺส เสวนาธิปฺปาโย กาเยน วายมติ น จ ผสฺสํ
ปฏิวิชานาติ อาปตฺติ ทุกฺกฏสฺส เสวนาธิปฺปาโย น จ กาเยน
วายมติ ผสฺสํ ปฏิวิชานาติ อนาปตฺติ เสวนาธิปฺปาโย น จ กาเยน
วายมติ น จ ผสฺสํ ปฏิวิชานาติ อนาปตฺติ โมกฺขาธิปฺปาโย กาเยน
วายมติ ผสฺสํ ปฏิวิชานาติ อนาปตฺติ โมกฺขาธิปฺปาโย กาเยน
วายมติ น จ ผสฺสํ ปฏิวิชานาติ อนาปตฺติ โมกฺขาธิปฺปาโย น
จ กาเยน วายมติ ผสฺสํ ปฏิวิชานาติ อนาปตฺติ โมกฺขาธิปฺปาโย
น จ กาเยน วายมติ น จ ผสฺสํ ปฏิวิชานาติ อนาปตฺติ
อนาปตฺติ อสญฺจิจฺจ อสติยา อชานนฺตสฺส
ยนฺตสฺส อุมฺมตฺตกสฺส ขิตฺตจิตฺตสฺส เวทนฏฺฏสฺส
อาทิกมฺมิกสฺสาติ


มาตา ธีตา จ ภคินี ชายา ยกฺขี จ ปณฺฑโก
สุตฺตา มตา ติรจฺฉานา ทารุธีตลิกาย จ
สมฺปีเฬ สงฺกโม มคฺโค รุกฺโข นาวา จ รชฺชุ จ
ทณฺโฑ ปตฺตํ ปณาเมสิ วนฺเท วายมิ นจฺฉุสีติ
เตน โข ปน สมเยน อญฺญตโร ภิกฺขุ มาตุยา
มาตุเปเมน อามสติ ตสฺส กุกฺกุจฺจํ อโหสิ กจฺจิ นุ โข อหํ
สงฺฆาทิเสสํ อาปตฺตึ อาปนฺโนติ ภควโต เอตมตฺถํ อาโรเจสิ
อนาปตฺติ ภิกฺขุ สงฺฆาทิเสสสฺส อาปตฺติ ทุกฺกฏสฺสาติ เตน โข
ปน สมเยน อญฺญตโร ภิกฺขุ ธีตุยา ธีตุเปเมน อามสติ เป
ภคินิยา ภคินีเปเมน อามสติ ตสฺส กุกฺกุจฺจํ อโหสิ เป
ภควโต เอตมตฺถํ อาโรเจสิ อนาปตฺติ ภิกฺขุ สงฺฆาทิเสสสฺส
อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ ปุราณทุติยิกาย
กายสํสคฺคํ สมาปชฺชิ ตสฺส กุกฺกุจฺจํ อโหสิ เป อาปตฺตึ
ตฺวํ ภิกฺขุ อาปนฺโน สงฺฆาทิเสสนฺติ เตน โข ปน สมเยน
อญฺญตโร ภิกฺขุ ยกฺขินิยา กายสํสคฺคํ สมาปชฺชิ ตสฺส
กุกฺกุจฺจํ อโหสิ เป อนาปตฺติ ภิกฺขุ สงฺฆาทิเสสสฺส อาปตฺติ
ถุลฺลจฺจยสฺสาติ เตน โข ปน สมเยน อญฺญตโร ภิกฺขุ
ปณฺฑกสฺส กายสํสคฺคํ สมาปชฺชิ ตสฺส กุกฺกุจฺจํ อโหสิ



เป อนาปตฺติ ภิกฺขุ สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ สุตฺติตฺถิยา กายสํสคฺคํ
สมาปชฺชิ ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ
อาปนฺโน สงฺฆาทิเสสนฺติ เตน โข ปน สมเยน อญฺญตโร ภิกฺขุ
มติตฺถิยา กายสํสคฺคํ สมาปชฺชิ ตสฺส กุกฺกุจฺจํ อโหสิ เป
อนาปตฺติ ภิกฺขุ สงฺฆาทิเสสสฺส อาปตฺติ ถุลฺลจฺจยสฺสาติ เตน
โข ปน สมเยน อญฺญตโร ภิกฺขุ ติรจฺฉานคติตฺถิยา กายสํสคฺคํ
สมาปชฺชิ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ทุกฺกฏสฺสาติ เตน โข ปน สมเยน
อญฺญตโร ภิกฺขุ ทารุธีตลิกาย กายสํสคฺคํ สมาปชฺชิ ตสฺส
กุกฺกุจฺจํ อโหสิ เป อนาปตฺติ ภิกฺขุ สงฺฆาทิเสสสฺส อาปตฺติ
ทุกฺกฏสฺสาติ
เตน โข ปน สมเยน สมฺพหุลา อิตฺถิโย อญฺญตรํ
ภิกฺขุํ สมฺปีเฬตฺวา พาหาปรมฺปราย เนสุํ ตสฺส กุกฺกุจฺจํ อโหสิ
เป สาทิยสิ ตฺวํ ภิกฺขูติ นาหํ ภควา สาทิยามีติ
อนาปตฺติ ภิกฺขุ อสาทิยนฺตสฺสาติ
เตน โข ปน สมเยน อญฺญตโร ภิกฺขุ อิตฺถิยา
อภิรุฬฺหํ สงฺกมํ สารตฺโต สญฺจาเลสิ ตสฺส กุกฺกุจฺจํ อโหสิ
เป อนาปตฺติ ภิกฺขุ สงฺฆาทิเสสสฺส อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ อิตฺถึ ปฏิปเถ


ปสฺสิตฺวา สารตฺโต อํสกูเฏน ปหารํ อทาสิ ตสฺส กุกฺกุจฺจํ
อโหสิ เป อาปตฺตึ ตฺวํ ภิกฺขุ อาปนฺโน สงฺฆาทิเสสนฺติ
เตน โข ปน สมเยน อญฺญตโร ภิกฺขุ อิตฺถิยา
อภิรุฬฺหํ รุกฺขํ สารตฺโต สญฺจาเลสิ ตสฺส กุกฺกุจฺจํ อโหสิ
เป อนาปตฺติ ภิกฺขุ สงฺฆาทิเสสสฺส อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ อิตฺถิยา
อภิรุฬฺหํ นาวํ สารตฺโต สญฺจาเลสิ ตสฺส กุกฺกุจฺจํ อโหสิ
เป อนาปตฺติ ภิกฺขุ สงฺฆาทิเสสสฺส อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ อิตฺถิยา คหิตํ
รชฺชุํ สารตฺโต อาวิญฺชิ ตสฺส กุกฺกุจฺจํ อโหสิ เป อนาปตฺติ
ภิกฺขุ สงฺฆาทิเสสสฺส อาปตฺติ ถุลฺลจฺจยสฺสาติ เตน โข ปน
สมเยน อญฺญตโร ภิกฺขุ อิตฺถิยา คหิตํ ทณฺฑํ สารตฺโต อาวิญฺชิ
ตสฺส กุกฺกุจฺจํ อโหสิ เป อนาปตฺติ ภิกฺขุ สงฺฆาทิเสสสฺส
อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ สารตฺโต
อิตฺถึ ปตฺเตน ปณาเมสิ ตสฺส กุกฺกุจฺจํ อโหสิ เป
อนาปตฺติ ภิกฺขุ สงฺฆาทิเสสสฺส อาปตฺติ ถุลฺลจฺจยสฺสาติ เตนถ
โข ปน สมเยน อญฺญตโร ภิกฺขุ อิตฺถิยา วนฺทนฺติยา สารตฺโต
ปาทํ อุจฺจาเรสิ ตสฺส กุกฺกุจฺจํ อโหสิ เป อาปตฺตึ ตฺวํ
ภิกฺขุ อาปนฺโน สงฺฆาทิเสสนฺติ เตน โข ปน สมเยน อญฺญตโร


ภิกฺขุ อิตฺถึ คเหสฺสามีติ วายมิตฺวา น ฉุปิ ตสฺส กุกฺกุจฺจํ
อโหสิ กจฺจิ นุ โข อหํ สงฺฆาทิเสสํ อาปตฺตึ อาปนฺโนติ
ภควโต เอตมตฺถํ อาโรเจสิ อนาปตฺติ ภิกฺขุ สงฺฆาทิเสสสฺส
อาปตฺติ ทุกฺกฏสฺสาติ
ทุติยสงฺฆาทิเสสํ นิฏฺฐิตํ



ตติยสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อายสฺมา
อุทายิ อรญฺเญ วิหรติ เตน โข ปน สมเยน สมฺพหุลา
อิตฺถิโย อารามํ อคมํสุ วิหารเปกฺขิกาโย อถโข ตา อิตฺถิโย
เยนายสฺมา อุทายิ เตนุปสงฺกมึสุ อุปสงฺกมิตฺวา อายสฺมนฺตํ อุทายึ
เอตทโวจุํ อิจฺฉาม มยํ ภนฺเต อยฺยสฺส วิหารํ เปกฺขิตุนฺติ
อถโข อายสฺมา อุทายิ ตา อิตฺถิโย วิหารํ เปกฺขาเปตฺวา ตาสํ
อิตฺถีนํ วจฺจมคฺคํ ปสฺสาวมคฺคํ อาทิสฺส วณฺณํปิ ภณติ อวณฺณํปิ
ภณติ ยาจติปิ อายาจติปิ ปุจฺฉติปิ ปฏิปุจฺฉติปิ อาจิกฺขติปิ
อนุสาสติปิ อกฺโกสติปิ ยา ตา อิตฺถิโย ฉินฺนกา ธุตฺติกา
อหิริกาโย อเหสุํ ตา อายสฺมตา อุทายินา สทฺธึ อูหสนฺติปิ
อุลฺลปนฺติปิ อุชฺฌคฺคนฺติปิ อุปฺผณฺเฑนฺติปิ ยา ปน ตา อิตฺถิโย
หิริมนา ตา นิกฺขมิตฺวา ภิกฺขู อุชฺฌาเปนฺติ อิทํ ภนฺเต น ฉนฺนํ
น ปฏิรูปํ สามิเกนปิ มยํ เอวํ วุตฺตา น อิจฺเฉยฺยาม กึ ปนยฺเยน
อุทายินาติ เย เต ภิกฺขู อปฺปิจฺฉา สนฺตุฏฺฐา ลชฺชิโน กุกฺกุจฺจกา





สิกฺขากามา เต อุชฺฌายนฺติ ขียนฺติ วิปาเจนฺติ กถํ หิ นาม อายสฺมา
อุทายิ มาตุคามํ ทุฏฺฐุลฺลาหิ วาจาหิ โอภาสิสฺสตีติ อถโข เต
ภิกฺขู ภควโต เอตมตฺถํ อาโรเจสุํ อถโข ภควา เอตสฺมึ
นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา อายสฺมนฺตํ
อุทายึ ปฏิปุจฺฉิ สจฺจํ กิร ตฺวํ อุทายิ มาตุคามํ ทุฏฺฐุลฺลาหิ
วาจาหิ โอภาสสีติ สจฺจํ ภควาติ วิครหิ พุทฺโธ ภควา
อนนุจฺฉวิกํ โมฆปุริส อนนุโลมิกํ อปฺปฏิรูปํ อสฺสามณกํ อกปฺปิยํ
อกรณียํ กถํ หิ นาม ตฺวํ โมฆปุริส มาตุคามํ ทุฏฺฐุลฺลาหิ
วาจาหิ โอภาสิสฺสสิ นนุ มยา โมฆปุริส อเนกปริยาเยน วิราคาย
ธมฺโม เทสิโต โน สราคาย เป กามปริฬาหานํ วูปสโม
อกฺขาโต เนตํ โมฆปุริส อปฺปสนฺนานํ วา ปสาทาย เป
เอวญฺจ ปน ภิกฺขเว อิมํ สิกฺขาปทํ อุทฺทิเสยฺยาถ โย ปน ภิกฺขุ
โอติณฺโณ วิปริณเตน จิตฺเตน มาตุคามํ ทุฏฺฐุลฺลาหิ วาจาหิ
โอภาเสยฺย ยถาตํ ยุวา ยุวตึ เมถุนูปสญฺหิตาหิ สงฺฆาทิเสโสติ
โย ปนาติ โย ยาทิโส เป ภิกฺขูติ เป อยํ
อิมสฺมึ อตฺเถ อธิปฺเปโต ภิกฺขูติ โอติณฺโณ นาม สารตฺโต
อเปกฺขวา ปฏิพทฺธจิตฺโต วิปริณตนฺติ รตฺตํปิ จิตฺตํ วิปริณตํ
ทุฏฺฐํปิ จิตฺตํ วิปริณตํ มูฬฺหํปิ จิตฺตํ วิปริณตํ อปิจ รตฺตํ จิตฺตํ
อิมสฺมึ อตฺเถ อธิปฺเปตํ วิปริณตนฺติ มาตุคาโม นาม มนุสฺสิตฺถี น
ยกฺขี น เปตี น ติรจฺฉานคตา วิญฺญู ปฏิพลา สุภาสิตทุพฺภาสิตํ


ทุฏฺฐุลฺลาทุฏฺฐุลฺลํ อาชานิตุํ ทุฏฺฐุลฺลา นาม วาจา
วจฺจมคฺคปสฺสาวมคฺคเมถุนธมฺมปฏิสํยุตฺตา วาจา โอภาเสยฺยาติ อชฺฌาจาโร
วุจฺจติ ยถาตํ ยุวา ยุวตินฺติ ทหโร ทหรึ ตรุโณ ตรุณึ
กามโภคี กามโภคินึ เมถุนูปสญฺหิตาหีติ เมถุนธมฺมปฏิสํยุตฺตาหิ
วาจาหิ สงฺฆาทิเสโสติ เป เตนปิ วุจฺจติ สงฺฆาทิเสโสติ
เทฺว มคฺเค อาทิสฺส วณฺณํปิ ภณติ อวณฺณํปิ ภณติ
ยาจติปิ อายาจติปิ ปุจฺฉติปิ ปฏิปุจฺฉติปิ อาจิกฺขติปิ อนุสาสติปิ
อกฺโกสติปิ
วณฺณํ ภณติ นาม เทฺว มคฺเค โถเมติ วณฺเณติ
ปสํสติ อวณฺณํ ภณติ นาม เทฺว มคฺเค ขขเสติ วมฺเภติ
ครหติ ยาจติ นาม เทหิ เม ททาหิ เม อรหสิ เม ทาตุนฺติ
อายาจติ นาม กทา เต มาตา ปสีทิสฺสติ กทา เต ปิตา
ปสีทิสฺสติ กทา เต เทวตาโย ปสีทิสฺสนฺติ กทา เต สุขโณ
สุลโย สุมุหุตฺโต ภวิสฺสติ กทา เต เมถุนํ ธมฺมํ ลภิสฺสามีติ
ปุจฺฉติ นาม กถํ ตฺวํ สามิกสฺส เทสิ กถํ ชารสฺส เทสีติ
ปฏิปุจฺฉติ นาม เอวํ กิร ตฺวํ สามิกสฺส เทสิ เอวํ ชารสฺส
เทสีติ อาจิกฺขติ นาม ปุฏฺโฐ ภณติ เอวํ เทหิ เอวํ เทนฺตี
สามิกสฺส ปิยา ภวิสฺสสิ มนาปา จาติ อนุสาสติ นาม อปุฏฺโฐ
ภณติ เอวํ เทหิ เอวํ เทนฺตี สามิกสฺส ปิยา ภวิสฺสสิ มนาปา
จาติ อกฺโกสติ นาม อนิมิตฺตาสิ นิมิตฺตมตฺตาสิ อโลหิตาสิ


ธุวโลหิตาสิ ธุวโจฬาสิ ปคฺฆรนฺตีสิ สิขิรณีสิ อิตฺถีปณฺฑกาสิ
เวปุริสิกาสิ สมฺภินฺนาสิ อุภโตพฺยญฺชนกาสีติ
อิตฺถี จ โหติ อิตฺถีสญฺญี สารตฺโต จ ภิกฺขุ จ นํ
อิตฺถิยา วจฺจมคฺคํ ปสฺสาวมคฺคํ อาทิสฺส วณฺณํปิ ภณติ อวณฺณํปิ
ภณติ ยาจติปิ อายาจติปิ ปุจฺฉติปิ ปฏิปุจฺฉติปิ อาจิกฺขติปิ
อนุสาสติปิ อกฺโกสติปิ อาปตฺติ สงฺฆาทิเสสสฺส อิตฺถี จ โหติ
เวมติโก ปณฺฑกสญฺญี ปุริสสญฺญี ติรจฺฉานคตสญฺญี สารตฺโต จ
ภิกฺขุ จ นํ อิตฺถิยา วจฺจมคฺคํ ปสฺสาวมคฺคํ อาทิสฺส วณฺณํปิ
ภณติ อวณฺณํปิ ภณติ เป อกฺโกสติปิ อาปตฺติ ถุลฺลจฺจยสฺส
ปณฺฑโก จ โหติ ปณฺฑกสญฺญี สารตฺโต จ ภิกฺขุ จ นํ ปณฺฑกสฺส
วจฺจมคฺคํ ปสฺสาวมคฺคํ อาทิสฺส วณฺณํปิ ภณติ อวณฺณํปิ ภณติ
เป อกฺโกสติปิ อาปตฺติ ถุลฺลจฺจยสฺส ปณฺฑโก จ โหติ
เวมติโก ปุริสสญฺญี ติรจฺฉานคตสญฺญี อิตฺถีสญฺญี สารตฺโต จ
ภิกฺขุ จ นํ ปณฺฑกสฺส วจฺจมคฺคํ ปสฺสาวมคฺคํ อาทิสฺส วณฺณํปิ
ภณติ อวณฺณํปิ ภณติ เป อกฺโกสติปิ อาปตฺติ ทุกฺกฏสฺส
ปุริโส จ โหติ ปุริสสญฺญี เวมติโก ติรจฺฉานคตสญฺญี อิตฺถีสญฺญี
ปณฺฑกสญฺญี สารตฺโต จ ภิกฺขุ จ นํ ปุริสสฺส วจฺจมคฺคํ
ปสฺสาวมคฺคํ อาทิสฺส วณฺณํปิ ภณติ อวณฺณํปิ ภณติ เป อกฺโกสติปิ
อาปตฺติ ทุกฺกฏสฺส ติรจฺฉานคโต จ โหติ ติรจฺฉานคตสญฺญี
เวมติโก อิตฺถีสญฺญี ปณฺฑกสญฺญี ปุริสสญฺญี สารตฺโต จ ภิกฺขุ จ


นํ ติรจฺฉานคตสฺส วจฺจมคฺคํ ปสฺสาวมคฺคํ อาทิสฺส วณฺณํปิ ภณติ
อวณฺณํปิ ภณติ เป อกฺโกสติปิ อาปตฺติ ทุกฺกฏสฺส
เทฺว อิตฺถิโย ทฺวินฺนํ อิตฺถีนํ อิตฺถีสญฺญี สารตฺโต จ
ภิกฺขุ จ นํ ทฺวินฺนํ อิตฺถีนํ วจฺจมคฺคํ ปสฺสาวมคฺคํ อาทิสฺส
วณฺณํปิ ภณติ อวณฺณํปิ ภณติ เป อกฺโกสติปิ อาปตฺติ
ทฺวินฺนํ สงฺฆาทิเสสานํ เทฺว อิตฺถิโย ทฺวินฺนํ อิตฺถีนํ เวมติโก
ปณฺฑกสญฺญี ปุริสสญฺญี ติรจฺฉานคตสญฺญี สารตฺโต จ ภิกฺขุ จ
นํ ทฺวินฺนํ อิตฺถีนํ วจฺจมคฺคํ ปสฺสาวมคฺคํ อาทิสฺส วณฺณํปิ ภณติ
อวณฺณํปิ ภณติ เป อกฺโกสติปิ อาปตฺติ ทฺวินฺนํ ถุลฺลจฺจยานํ
เทฺว ปณฺฑกา ทฺวินฺนํ ปณฺฑกานํ ปณฺฑกสญฺญี สารตฺโต จ ภิกฺขุ
จ นํ ทฺวินฺนํ ปณฺฑกานํ วจฺจมคฺคํ ปสฺสาวมคฺคํ อาทิสฺส วณฺณํปิ
ภณติ อวณฺณํปิ ภณติ เป อกฺโกสติปิ อาปตฺติ ทฺวินฺนํ
ถุลฺลจฺจยานํ เทฺว ปณฺฑกา ทฺวินฺนํ ปณฺฑกานํ เวมติโก
ปุริสสญฺญี ติรจฺฉานคตสญฺญี อิตฺถีสญฺญี สารตฺโต จ ภิกฺขุ จ
นํ ทฺวินฺนํ ปณฺฑกานํ วจฺจมคฺคํ ปสฺสาวมคฺคํ อาทิสฺส วณฺณํปิ
ภณติ อวณฺณํปิ ภณติ เป อกฺโกสติปิ อาปตฺติ ทฺวินฺนํ
ทุกฺกฏานํ เทฺว ปุริสา ทฺวินฺนํ ปุริสานํ ปุริสสญฺญี เวมติโก
ติรจฺฉานคตสญฺญี อิตฺถีสญฺญี ปณฺฑกสญฺญี สารตฺโต จ ภิกฺขุ
จ นํ ทฺวินฺนํ ปุริสานํ วจฺจมคฺคํ ปสฺสาวมคฺคํ อาทิสฺส วณฺณํปิ
ภณติ อวณฺณํปิ ภณติ เป อกฺโกสติปิ อาปตฺติ ทฺวินฺนํ


ทุกฺกฏานํ เทฺว ติรจฺฉานคตา ทฺวินฺนํ ติรจฺฉานคตานํ
ติรจฺฉานคตสญฺญี เวมติโก อิตฺถีสญฺญี ปณฺฑกสญฺญี ปุริสสญฺญี สารตฺโต จ
ภิกฺขุ จ นํ ทฺวินฺนํ ติรจฺฉานคตานํ วจฺจมคฺคํ ปสฺสาวมคฺคํ อาทิสฺส
วณฺณํปิ ภณติ อวณฺณํปิ ภณติ เป อกฺโกสติปิ อาปตฺติ
ทฺวินฺนํ ทุกฺกฏานํ
อิตฺถี จ ปณฺฑโก จ อุภินฺนํ อิตฺถีสญฺญี สารตฺโต
จ ภิกฺขุ จ นํ อุภินฺนํ วจฺจมคฺคํ ปสฺสาวมคฺคํ อาทิสฺส
วณฺณํปิ ภณติ อวณฺณํปิ ภณติ เป อกฺโกสติปิ อาปตฺติ
สงฺฆาทิเสเสน ทุกฺกฏสฺส อิตฺถี จ ปณฺฑโก จ อุภินฺนํ เวมติโก
เป อาปตฺติ ถุลฺลจฺจเยน ทุกฺกฏสฺส เป ปณฺฑกสญฺญี
เป อาปตฺติ ทฺวินฺนํ ถุลฺลจฺจยานํ เป ปุริสสญฺญี เป
ติรจฺฉานคตสญฺญี สารตฺโต จ ภิกฺขุ จ นํ อุภินฺนํ วจฺจมคฺคํ
ปสฺสาวมคฺคํ อาทิสฺส วณฺณํปิ ภณติ อวณฺณํปิ ภณติ เป
อกฺโกสติปิ อาปตฺติ ถุลฺลจฺจเยน ทุกฺกฏสฺส อิตฺถี จ ปุริโส จ
อุภินฺนํ อิตฺถีสญฺญี สารตฺโต จ ภิกฺขุ จ นํ อุภินฺนํ วจฺจมคฺคํ
ปสฺสาวมคฺคํ อาทิสฺส วณฺณํปิ ภณติ อวณฺณํปิ ภณติ เป
อกฺโกสติปิ อาปตฺติ สงฺฆาทิเสเสน ทุกฺกฏสฺส อิตฺถี จ ปุริโส
จ อุภินฺนํ เวมติโต ปณฺฑกสญฺญี ปุริสสญฺญี ติรจฺฉานคตสญฺญี
สารตฺโต จ ภิกฺขุ จ นํ อุภินฺนํ วจฺจมคฺคํ ปสฺสาวมคฺคํ อาทิสฺส
วณฺณํปิ ภณติ อวณฺณํปิ ภณติ เป อกฺโกสติปิ อาปตฺติ


ถุลฺลจฺจเยน ทุกฺกฏสฺส อิตฺถี จ ติรจฺฉานคโต จ อุภินฺนํ
อิตฺถีสญฺญีล สารตฺโต จ ภิกฺขุ จ นํ อุภินฺนํ วจฺจมคฺคํ ปสฺสาวมคฺคํ
อาทิสฺส วณฺณํปิ ภณติ อวณฺณํปิ ภณติ เป อกฺโกสติปิ
อาปตฺติ สงฺฆาทิเสเสน ทุกฺกฏสฺส อิตฺถี จ ติรจฺฉานคโต จ
อุภินฺนํ เวมติโก ปณฺฑกสญฺญี ปุริสสญฺญี ติรจฺฉานคตสญฺญี
สารตฺโต จ ภิกฺขุ จ นํ อุภินฺนํ วจฺจมคฺคํ ปสฺสาวมคฺคํ อาทิสฺส
วณฺณํปิ ภณติ อวณฺณํปิ ภณติ เป อกฺโกสติปิ อาปตฺติ
ถุลฺลจฺจเยน ทุกฺกฏสฺส ปณฺฑโก จ ปุริโส จ อุภินฺนํ ปณฺฑกสญฺญี
สารตฺโต จ ภิกฺขุ จ นํ อุภินฺนํ วจฺจมคฺคํ ปสฺสาวมคฺคํ อาทิสฺส
วณฺณํปิ ภณติ อวณฺณํปิ ภณติ เป อกฺโกสติปิ อาปตฺติ
ถุลฺลจฺจเยน ทุกฺกฏสฺส ปณฺฑโก จ ปุริโส จ อุภินฺนํ เวมติโก
ปุริสสญฺญี ติรจฺฉานคตสญฺญี อิตฺถีสญฺญี สารตฺโต จ ภิกฺขุ จ นํ
อุภินฺนํ วจฺจมคฺคํ ปสฺสาวมคฺคํ อาทิสฺส วณฺณํปิ ภณติ อวณฺณํปิ
ภณติ เป อกฺโกสติปิ อาปตฺติ ทฺวินฺนํ ทุกฺกฏานํ ปณฺฑโก
จ ติรจฺฉานคโต จ อุภินฺนํ ปณฺฑกสญฺญี สารตฺโต จ ภิกฺขุ จ
นํ อุภินฺนํ วจฺจมคฺคํ ปสฺสาวมคฺคํ อาทิสฺส วณฺณํปิ ภณติ อวณฺณํปิ
ภณติ เป อกฺโกสติปิ อาปตฺติ ถุลฺลจฺจเยน ทุกฺกฏสฺส
ปณฺฑโก จ ติรจฺฉานคโต จ อุภินฺนํ เวมติโก ปุริสสญฺญี
ติรจฺฉานคตสญฺญี อิตฺถีสญฺญี สารตฺโต จ ภิกฺขุ จ นํ อุภินฺนํ
วจฺจมคฺคํ ปสฺสาวมคฺคํ อาทิสฺส วณฺณํปิ ภณติ อวณฺณํปิ ภณติ


เป อกฺโกสติปิ อาปตฺติ ทฺวินฺนํ ทุกฺกฏานํ ปุริโส จ
ติรจฺฉานคโต จ อุภินฺนํ ปุริสสญฺญี เวมติโก ติรจฺฉานคตสญฺญี
อิตฺถีสญฺญี ปณฺฑกสญฺญี สารตฺโต จ ภิกฺขุ จ นํ อุภินฺนํ
วจฺจมคฺคํ ปสฺสาวมคฺคํ อาทิสฺส วณฺณํปิ ภณติ อวณฺณํปิ ภณติ
เป อกฺโกสติปิ อาปตฺติ ทฺวินฺนํ ทุกฺกฏานํ
อิตฺถี จ โหติ อิตฺถีสญฺญี สารตฺโต จ ภิกฺขุ จ นํ
อิตฺถิยา วจฺจมคฺคํ ปสฺสาวมคฺคํ ฐเปตฺวา อธกฺขกํ อุพฺภชาณุมณฺฑลํ
อาทิสฺส วณฺณํปิ ภณติ อวณฺณํปิ ภณติ เป อกฺโกสติปิ
อาปตฺติ ถุลฺลจฺจยสฺส ปณฺฑโก จ โหติ อิตฺถีสญฺญี เป
ปุริโส จ โหติ อิตฺถีสญฺญี เป ติรจฺฉานคโต จ โหติ
อิตฺถีสญฺญี เป อาปตฺติ ทุกฺกฏสฺส เทฺว อิตฺถิโย ทฺวินฺนํ
อิตฺถีนํ อิตฺถีสญฺญี สารตฺโต จ ภิกฺขุ จ นํ ทฺวินฺนํ อิตฺถีนํ
วจฺจมคฺคํ ปสฺสาวมคฺคํ ฐเปตฺวา อธกฺขกํ อุพฺภชาณุมณฺฑลํ
อาทิสฺส วณฺณํปิ ภณติ อวณฺณํปิ ภณติ เป อกฺโกสติปิ
อาปตฺติ ทฺวินฺนํ ถุลฺลจฺจยานํ อิตฺถี จ ปณฺฑโก จ อุภินฺนํ
อิตฺถีสญฺญี สารตฺโต จ ภิกฺขุ จ นํ อุภินฺนํ วจฺจมคฺคํ
ปสฺสาวมคฺคํ ฐเปตฺวา อธกฺขกํ อุพฺภชาณุมณฺฑลํ อาทิสฺส วณฺณํปิ
ภณติ อวณฺณํปิ ภณติ เป อกฺโกสติปิ อาปตฺติ ถุลฺลจฺจเยน
ทุกฺกฏสฺส
อิตฺถี จ โหติ อิตฺถีสญฺญี สารตฺโต จ ภิกฺขุ จ


นํ อิตฺถิยา อุพฺภกฺขกํ อโธชาณุมณฺฑลํ อาทิสฺส วณฺณํปิ ภณติ
อวณฺณํปิ ภณติ เป อกฺโกสติปิ อาปตฺติ ทุกฺกฏสฺส
ปณฺฑโก จ โหติ อิตฺถีสญฺญี เป ปริโส จ โหติ อิตฺถีสญฺญี
เป ติรจฺฉานคโต จ โหติ อิตฺถีสญฺญี เป อาปตฺติ
ทุกฺกฏสฺส เทฺว อิตฺถิโย ทฺวินฺนํ อิตฺถีนํ อิตฺถีสญฺญี สารตฺโต
จ ภิกฺขุ จ นํ ทฺวินฺนํ อิตฺถีนํ อุพฺภกฺขกํ อโธชาณุมณฺฑลํ อาทิสฺส
วณฺณํปิ ภณติ อวณฺณํปิ ภณติ เป อกฺโกสติปิ อาปตฺติ
ทฺวินฺนํ ทุกฺกฏานํ อิตฺถี จ ปณฺฑโก จ อุภินฺนํ อิตฺถีสญฺญี
สารตฺโต จ ภิกฺขุ จ นํ อุภินฺนํ อุพฺภกฺขกํ อโธชาณุมณฺฑลํ
อาทิสฺส วณฺณํปิ ภณติ อวณฺณํปิ ภณติ เป อกฺโกสติปิ
อาปตฺติ ทฺวินฺนํ ทุกฺกฏานํ อิตฺถี จ โหติ อิตฺถีสญฺญี สารตฺโต
จ ภิกฺขุ จ นํ อิตฺถิยา กายปฏิพทฺธํ อาทิสฺส วณฺณํปิ ภณติ
อวณฺณํปิ ภณติ เป อกฺโกสติปิ อาปตฺติ ทุกฺกฏสฺส
ปณฺฑโก จ โหติ เป ปุริโส จ โหติ เป ติรจฺฉานคโต
จ โหติ เป อาปตฺติ ทุกฺกฏสฺส เทฺว อิตฺถิโย ทฺวินฺนํ
อิตฺถีนํ อิตฺถีสญฺญี สารตฺโต จ ภิกฺขุ จ นํ ทฺวินฺนํ อิตฺถีนํ
กายปฏิพทฺธํ อาทิสฺส วณฺณํปิ ภณติ อวณฺณํปิ ภณติ เป
อกฺโกสติปิ อาปตฺติ ทฺวินฺนํ ทุกฺกฏานํ อิตฺถี จ ปณฺฑโก จ
อุภินฺนํ อิตฺถีสญฺญี สารตฺโต จ ภิกฺขุ จ นํ อุภินฺนํ กายปฏิพทฺธํ
อาทิสฺส วณฺณํปิ ภณติ อวณฺณํปิ ภณติ เป อกฺโกสติปิ


อาปตฺติ ทฺวินฺนํ ทุกฺกฏานํ
อนาปตฺติ อตฺถปุเรกฺขารสฺส ธมฺมปุเรกฺขารสฺส
อนุสาสนีปุเรกฺขารสฺส อุมฺมตฺตกสฺส อาทิกมฺมิกสฺสาติ
โลหิตํ กกฺกสากิณฺณํ ขรํ ทีฆญฺจ วาปิตํ
กจฺจิ สํสรติ มคฺโค สทฺธา ทาเนน กมฺมุนาติ
เตน โข ปน สมเยน อญฺญตรา อิตฺถี นวรตฺตํ กมฺพลํ
ปารุตา โหติ อญฺญตโร ภิกฺขุ สารตฺโต ตํ อิตฺถึ เอตทโวจ
โลหิตํ โข เต ภคินีติ สา น ปฏิวิชานาติ อาม อยฺย
นวรตฺโต กมฺพโลติ ตสฺส กุกฺกุจฺจํ อโหสิ กจฺจิ นุ โข อหํ
สงฺฆาทิเสสํ อาปตฺตึ อาปนฺโนติ ภควโต เอตมตฺถํ อาโรเจสิ
อนาปตฺติ ภิกฺขุ สงฺฆาทิเสสสฺส อาปตฺติ ทุกฺกฏสฺสาติ เตน
โข ปน สมเยน อญฺญตรา อิตฺถี กกฺกสกมฺพลํ ปารุตา โหติ
อญฺญตโร ภิกฺขุ สารตฺโต ตํ อิตฺถึ เอตทโวจ กกฺกสโลมํ โข
เต ภคินีติ สา น ปฏิวิชานาติ อาม อยฺย กกฺกสกมฺพโลติ
ตสฺส กุกฺกุจฺจํ อโหสิ เป อนาปตฺติ ภิกฺขุ สงฺฆาทิเสสสฺส
อาปตฺติ ทุกฺกฏสฺสาติ เตน โข ปน สมเยน อญฺญตรา อิตฺถี
นวโธตํ กมฺพลํ ปารุตา โหติ อญฺญตโร ภิกฺขุ สารตฺโต
ตํ อิตฺถึ เอตทโวจ อากิณฺณโลมํ โข เต ภคินีติ สา
น ปฏิวิชานาติ อาม อยฺย นวโธโต กมฺพโลติ ตสฺส



กุกฺกุจฺจํ อโหสิ เป อนาปตฺติ ภิกฺขุ สงฺฆาทิเสสสฺส อาปตฺติ
ทุกฺกฏสฺสาติ เตน โข ปน สมเยน อญฺญตรา อิตฺถี ขรกมฺพลํ
ปารุตา โหติ อญฺญตโร ภิกฺขุ สารตฺโต ตํ อิตฺถึ เอตทโวจ
ขรโลมํ โข เต ภคินีติ สา น ปฏิวิชานาติ อาม อยฺย
ขรกมฺพโลติ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ทุกฺกฏสฺสาติ
เตน โข ปน สมเยน อญฺญตรา อิตฺถี ทีฆปาวารํ
ปารุตา โหติ อญฺญตโร ภิกฺขุ สารตฺโต ตํ อิตฺถึ เอตทโวจ
ทีฆโลมํ โข เต ภคินีติ สา น ปฏิวิชานาติ อาม อยฺย
ทีฆปาวาโรติ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ทุกฺกฏสฺสาติ
เตน โข ปน สมเยน อญฺญตรา อิตฺถี เขตฺตํ
วปาเปตฺวา อาคจฺฉติ อญฺญตโร ภิกฺขุ สารตฺโต ตํ อิตฺถึ
เอตทโวจ วาปิตํ โข เต ภคินีติ สา น ปฏิวิชานาติ อาม
อยฺย โน จ โข ปฏิวุตฺตนฺติ ตสฺส กุกฺกุจฺจํ อโหสิ เป
อนาปตฺติ ภิกฺขุ สงฺฆาทิเสสสฺส อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ ปริพฺพาชิกํ
ปฏิปเถ ปสฺสิตฺวา สารตฺโต ตํ ปริพฺพาชิกํ เอตทโวจ กจฺจิ
ภคินิ เต มคฺโค สํสรตีติ สา น ปฏิวิชานาติ อาม ภิกฺขุ



ปฏิปชฺชิสฺสสีติ ตสฺส กุกฺกุจฺจํ อโหสิ เป อนาปตฺติ ภิกฺขุ
สงฺฆาทิเสสสฺส อาปตฺติ ถุลฺลจฺจยสฺสาติ
เตน โข ปน สมเยน อญฺญตโร ภิกฺขุ สารตฺโต
อญฺญตรํ อิตฺถึ เอตทโวจ สทฺธาสิ ตฺวํ ภคินิ อปิจ ยํ สามิกสฺส
เทสิ ตํ นมฺหากํ เทสีติ กึ ภนฺเตติ เมถุนธมฺมนฺติ
ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน
สงฺฆาทิเสสนฺติ เตน โข ปน สมเยน อญฺญตโร ภิกฺขุ สารตฺโต
อญฺญตรํ อิตฺถึ เอตทโวจ สทฺธาสิ ตฺวํ ภคินิ อปิจ ยํ อคฺคทานํ
ตํ นมฺหากํ เทสีติ กึ ภนฺเต อคฺคทานนฺติ เมถุนธมฺมนฺติ
ตสฺส กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน
สงฺฆาทิเสสนฺติ
เตน โข ปน สมเยน อญฺญตรา อิตฺถี กมฺมํ กโรติ
อญฺญตโร ภิกฺขุ สารตฺโต ตํ อิตฺถึ เอตทโวจ ติฏฺฐ ภคินิ อหํ
กริสฺสามีติ สา น ปฏิวิชานาติ ตสฺส กุกฺกุจฺจํ อโหสิ เป
อนาปตฺติ ภิกฺขุ สงฺฆาทิเสสสฺส อาปตฺติ ทุกฺกฏสฺสาติ เตน
โข ปน สมเยน อญฺญตรา อิตฺถี กมฺมํ กโรติ อญฺญตโร ภิกฺขุ
สารตฺโต ตํ อิตฺถึ เอตทโวจ นิสีท ภคินิ อหํ กริสฺสามีติ
สา น ปฏิวิชานาติ ตสฺส กุกฺกุจฺจํ อโหสิ เป อนาปตฺติ
ภิกฺขุ สงฺฆาทิเสสสฺส อาปตฺติ ทุกฺกฏสฺสาติ เตน โข ปน
สมเยน อญฺญตรา อิตฺถี กมฺมํ กโรติ อญฺญตโร ภิกฺขุ


สารตฺโต ตํ อิตฺถึ เอตทโวจ นิปชฺช ภคินิ อหํ กริสฺสามีติ
สา น ปฏิวิชานาติ ตสฺส กุกฺกุจฺจํ อโหสิ เป อนาปตฺติ
ภิกฺขุ สงฺฆาทิเสสสฺส อาปตฺติ ทุกฺกฏสฺสาติ
ตติยสงฺฆาทิเสสํ นิฏฺฐิตํ



จตุตฺถสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อายสฺมา อุทายิ
สาวตฺถิยํ กุลูปโก โหติ พหุกานิ กุลานิ อุปสงฺกมติ เตน โข
ปน สมเยน อญฺญตรา อิตฺถี มตปติกา อภิรูปา โหติ ทสฺสนียา
ปาสาทิกา อถโข อายสฺมา อุทายิ ปุพฺพณฺหสมยํ นิวาเสตฺวา
ปตฺตจีวรมาทาย เยน ตสฺสา อิตฺถิยา นิเวสนํ เตนุปสงฺกมิ
อุปสงฺกมิตฺวา ปญฺญตฺเต อาสเน นิสีทิ อถโข สา อิตฺถี
เยนายสฺมา อุทายิ เตนุปสงฺกมิ อุปสงฺกมิตฺวา อายสฺมนฺตํ อุทายึ
อภิวาเทตฺวา เอกมนฺตํ นิสีทิ เอกมนฺตํ นิสินฺนํ โข ตํ อิตฺถึ
อายสฺมา อุทายิ ธมฺมิยา กถาย สนฺทสฺเสสิ สมาทเปสิ สมุตฺเตเชสิ
สมฺปหํเสสิ อถโข สา อิตฺถี อายสฺมตา อุทายินา ธมฺมิยา
กถาย สนฺทสฺสิตา สมาทปิตา สมุตฺเตชิตา สมฺปหํสิตา อายสฺมนฺตํ
อุทายึ เอตทโวจ วเทยฺยาถ ภนฺเต เยน อตฺโถ ปฏิพลา มยํ
อยฺยสฺส ทาตุํ ยทิทํ
ปริกฺขารนฺติ น โข เต ภคินิ อมฺหากํ ทุลฺลภา ยทิทํ
จีวรปิณฺฑปาตเสนาสนคิลานปจฺจยเภสชฺชปริกฺขารา อปิจ โข โย อมฺหากํ
ทุลฺลโภ ตํ อมฺหากํ เทหีติ กึ ภนฺเตติ เมถุนธมฺมนฺติ



อตฺโถ ภนฺเตติ อตฺโถ ภคินีติ เอหิ ภนฺเตติ โอวรกํ
ปวิสิตฺวา สาฏกํ นิกฺขิปิตฺวา มญฺจเก อุตฺตานา นิปชฺชิ อถโข
อายสฺมา อุทายิ เยน สา อิตฺถี เตนุปสงฺกมิ อุปสงฺกมิตฺวา
โก อิมํ วสลํ ทุคฺคนฺธํ อามสิสฺสตีติ นุฏฺฐุหิตฺวา ปกฺกามิ อถโข
สา อิตฺถี อุชฺฌายติ ขียติ วิปาเจติ อลชฺชิโน อิเม สมณา
สกฺยปุตฺติยา ทุสฺสีลา มุสาวาทิโน อิเม หิ นาม สมจาริโน
ธมฺมจาริโน พฺรหฺมจาริโน สจฺจวาทิโน สีลวนฺโต กลฺยาณธมฺมา
ปฏิชานิสฺสนฺติ นตฺถิ อิเมสํ สามญฺญํ นตฺถิ อิเมสํ พฺรหฺมญฺญํ
นฏฺฐํ อิเมสํ สามญฺญํ นฏฺฐํ อิเมสํ พฺรหฺมญฺญํ กุโต อิเมสํ
สามญฺญํ กุโต อิเมสํ พฺรหฺมญฺญํ อปคตา อิเม สามญฺญา
อปคตา อิเม พฺรหฺมญฺญา กถํ หิ นาม สมโณ อุทายิ มํ
สามํ เมถุนธมฺมํ ยาจิตฺวา โก อิมํ วสลํ ทุคฺคนฺธํ อามสิสฺสตีติ
นุฏฺฐุหิตฺวา ปกฺกมิสฺสติ กึ เม ปาปกํ กึ เม ทุคฺคนฺธํ กิสฺสาหํ
เกน หายามีติ อญฺญาปิ อิตฺถิโย อุชฺฌายนฺติ ขียนฺติ วิปาเจนฺติ
อลชฺชิโน อิเม สมณา สกฺยปุตฺติยา ทุสฺสีลา มุสาวาทิโน อิเม หิ
นาม สมจาริโน พฺรหฺมจาริโน สจฺจวาทิโน สีลวนฺโต กลฺยาณธมฺมา
ปฏิชานิสฺสนฺติ นตฺถิ อิเมสํ สามญฺญํ นตฺถิ อิเมสํ พฺรหฺมญฺญํ
นฏฺฐํ อิเมสํ สามญฺญํ นฏฺฐํ อิเมสํ พฺรหฺมญฺญํ กุโต อิเมสํ
สามญฺญํ กุโต อิเมสํ พฺรหฺมญฺญํ อปคตา อิเม สามญฺญา
อปคตา อิเม พฺรหฺมญฺญา กถํ หิ นาม สมโณ อุทายิ อิมิสฺสา สามํ


เมถุนธมฺมํ ยาจิตฺวา โก อิมํ วสลํ ทุคฺคนฺธํ อามสิสฺสตีติ นุฏฺฐุหิตฺวา
ปกฺกมิสฺสติ กึ อิมิสฺสา ปาปกํ กึ อิมิสฺสา ทุคฺคนฺธํ กิสฺสายํ
เกน หายตีติ อสฺโสสุํ โข ภิกฺขู ตาสํ อิตฺถีนํ อุชฺฌายนฺตีนํ
ขียนฺตีนํ วิปาเจนฺตีนํ เย เต ภิกฺขู อปฺปิจฺฉา สนฺตุฏฺฐา ลชฺชิโน
กุกฺกุจฺจกา สิกฺขากามา เต อุชฺฌายนฺติ ขียนฺติ วิปาเจนฺติ กถํ
หิ นาม อายสฺมา อุทายิ มาตุคามสฺส สนฺติเก อตฺตกามปาริจริยาย
วณฺณํ ภาสิสฺสตีติ อถโข เต ภิกฺขู ภควโต เอตมตฺถํ อาโรเจสุํ
อถโข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา
อายสฺมนฺตํ อุทายึ ปฏิปุจฺฉิ สจฺจํ กิร ตฺวํ อุทายิ
มาตุคามสฺส สนฺติเก อตฺตกามปาริจริยาย วณฺณํ ภาสสีติ
สจฺจํ ภควาติ วิครหิ พุทฺโธ ภควา อนนุจฺฉวิกํ โมฆปุริส
อนนุโลมิกํ อปฺปฏิรูปํ อสฺสามณกํ อกปฺปิยํ อกรณียํ กถํ หิ นาม
ตฺวํ โมฆปุริส มาตุคามสฺส สนฺติเก อตฺตกามปาริจริยาย วณฺณํ
ภาสิสฺสสิ นนุ มยา โมฆปุริส อเนกปริยาเยน วิราคาย ธมฺโม
เทสิโต โน สราคาย เป กามปริฬาหานํ วูปสโม อกฺขาโต เนตํ
โมฆปุริส อปฺปสนฺนานํ วา ปสาทาย เป เอวญฺจ ปน ภิกฺขเว อิมํ
สิกฺขาปทํ อุทฺทิเสยฺยาถ โย ปน ภิกฺขุ โอติณฺโณ วิปริณเตน จิตฺเตน
มาตุคามสฺส สนฺติเก อตฺตกามปาริจริยาย วณฺณํ ภาเสยฺย เอตทคฺคํ
ภคินิ ปาริจริยานํ ยา มาทิสํ สีลวนฺตํ กลฺยาณธมฺมํ พฺรหฺมจารึ
เอเตน ธมฺเมน ปริจเรยฺยาติ เมถุนูปสญฺหิเตน สงฺฆาทิเสโสติ


โย ปนาติ โย ยาทิโส เป ภิกฺขูติ เป อยํ
อิมสฺมึ อตฺเถ อธิปฺเปโต ภิกฺขูติ โอติณฺโณ นาม สารตฺโต
อเปกฺขวา ปฏิพทฺธจิตฺโต วิปริณตนฺติ รตฺตํปิ จิตฺตํ วิปริณตํ
ทุฏฺฐํปิ จิตฺตํ วิปริณตํ มูฬฺหํปิ จิตฺตํ วิปริณตํ อปิจ รตฺตํ จิตฺตํ
อิมสฺมึ อตฺเถ อธิปฺเปตํ วิปริณตนฺติ มาตุคาโม นาม มนุสฺสิตฺถี
น ยกฺขี น เปตี น ติรจฺฉานคตา วิญฺญู ปฏิพลา สุภาสิตทุพฺภาสิตํ
ทุฏฺฐุลฺลาทุฏฺฐุลฺลํ อาชานิตุํ มาตุคามสฺส สนฺติเกติ มาตุคามสฺส
สามนฺตา มาตุคามสฺส อวิทูเร อตฺตกามนฺติ อตฺตโน กามํ อตฺตโน
เหตุํ อตฺตโน อธิปฺปายํ อตฺตโน ปาริจริยํ เอตทคฺคนฺติ เอตํ อคฺคํ
เอตํ เสฏฺฐํ เอตํ โมกฺขํ เอตํ อุตฺตมํ เอตํ ปวรํ ยาติ ขตฺติยา
วา พฺราหฺมณี วา เวสี วา สุทฺที วา มาทิสนฺติ ขตฺติยํ วา
พฺราหฺมณํ วา เวสํ วา สุทฺทํ วา สีลวนฺตนฺติ ปาณาติปาตา
ปฏิวิรตํ อทินฺนาทานา ปฏิวิรตํ มุสาวาทา ปฏิวิรตํ พฺรหฺมจารินฺติ
เมถุนธมฺมา ปฏิวิรตํ กลฺยาณธมฺโม นาม เตน จ สีเลน เตน
จ พฺรหฺมจริเยน กลฺยาณธมฺโม โหติ เอเตน ธมฺเมนาติ เมถุนธมฺเมน
ปริจเรยฺยาติ อภิรเมยฺย เมถุนูปสญฺหิเตนาติ เมถุนธมฺมปฏิสํยุตฺเตน
สงฺฆาทิเสโสติ เป เตนปิ วุจฺจติ สงฺฆาทิเสโสติ
อิตฺถี จ โหติ อิตฺถีสญฺญี สารตฺโต จ ภิกฺขุ จ นํ
อิตฺถิยา สนฺติเก อตฺตกามปาริจริยาย วณฺณํ ภาสติ อาปตฺติ



สงฺฆาทิเสสสฺส อิตฺถี จ โหติ เวมติโก ปณฺฑกสญฺญี ปุริสสญฺญี
ติรจฺฉานคตสญฺญี สารตฺโต จ ภิกฺขุ จ นํ อิตฺถิยา สนฺติเก
อตฺตกามปาริจริยาย วณฺณํ ภาสติ อาปตฺติ ถุลฺลจฺจยสฺส ปณฺฑโก
จ โหติ ปณฺฑกสญฺญี สารตฺโต จ ภิกฺขุ จ นํ ปณฺฑกสฺส
สนฺติเก อตฺตกามปาริจริยาย วณฺณํ ภาสติ อาปตฺติ ถุลฺลจฺจยสฺส
ปณฺฑโก จ โหติ เวมติโก ปุริสสญฺญี ติรจฺฉานคตสญฺญี
สญฺญี สารตฺโต จ ภิกฺขุ จ นํ ปณฺฑกสฺส สนฺติเก
อตฺตกามปาริจริยาย วณฺณํ ภาสติ อาปตฺติ ทุกฺกฏสฺส ปุริโส จ โหติ
ปุริสสญฺญี เวมติโก ติรจฺฉานคตสญฺญี อิตฺถีสญฺญี ปณฺฑกสญฺญี
สารตฺโต จ ภิกฺขุ จ นํ ปุริสสฺส สนฺติเก อตฺตกามปาริจริยาย
วณฺณํ ภาสติ อาปตฺติ ทุกฺกฏสฺส ติรจฺฉานคโต จ โหติ
ติรจฺฉานคตสญฺญี เวมติโก อิตฺถีสญฺญี ปณฺฑกสญฺญี ปุริสสญฺญี
สารตฺโต จ ภิกฺขุ จ นํ ติรจฺฉานคตสฺส สนฺติเก
อตฺตกามปาริจริยาย วณฺณํ ภาสติ อาปตฺติ ทุกฺกฏสฺส
เทฺว อิตฺถิโย ทฺวินฺนํ อิตฺถีนํ อิตฺถีสญฺญี สารตฺโต จ
ภิกฺขุ จ นํ ทฺวินฺนํ อิตฺถีนํ สนฺติเก อตฺตกามปาริจริยาย วณฺณํ
ภาสติ อาปตฺติ ทฺวินฺนํ สงฺฆาทิเสสานํ เทฺว อิตฺถิโย ทฺวินฺนํ
อิตฺถีนํ เวมติโก ปณฺฑกสญฺญี ปุริสสญฺญี ติรจฺฉานคตสญฺญี
สารตฺโต จ ภิกฺขุ จ นํ ทฺวินฺนํ อิตฺถีนํ สนฺติเก อตฺตกามปาริจริยาย
วณฺณํ ภาสติ อาปตฺติ ทฺวินฺนํ ถุลฺลจฺจยานํ เทฺว ปณฺฑกา


ทฺวินฺนํ ปณฺฑกานํ ปณฺฑกสญฺญี สารตฺโต จ ภิกฺขุ จ นํ ทฺวินฺนํ
ปณฺฑกานํ สนฺติเก อตฺตกามปาริจริยาย วณฺณํ ภาสติ อาปตฺติ
ทฺวินฺนํ ถุลฺลจฺจยานํ เทฺว ปณฺฑกา ทฺวินฺนํ ปณฺฑกานํ เวมติโก
ปุริสสญฺญี ติรจฺฉานคตสญฺญี อิตฺถีสญฺญี สารตฺโต จ ภิกฺขุ จ
นํ ทฺวินฺนํ ปณฺฑกานํ สนฺติเก อตฺตกามปาริจริยาย วณฺณํ ภาสติ
อาปตฺติ ทฺวินฺนํ ทุกฺกฏานํ เทฺว ปุริสา ทฺวินฺนํ ปุริสานํ เป
เทฺว ติรจฺฉานคตา ทฺวินฺนํ ติรจฺฉานคตานํ ติรจฺฉานคตสญฺญี เวมติโก
อิตฺถีสญฺญี ปณฺฑกสญฺญี ปุริสสญฺญี สารตฺโต จ ภิกฺขุ จ นํ
ทฺวินฺนํ ติรจฺฉานคตานํ สนฺติเก อตฺตกามปาริจริยาย วณฺณํ ภาสติ
อาปตฺติ ทฺวินฺนํ ทุกฺกฏานํ อิตฺถี จ ปณฺฑโก จ อุภินฺนํ
อิตฺถีสญฺญี สารตฺโต จ ภิกฺขุ จ นํ อุภินฺนํ สนฺติเก
อตฺตกามปาริจริยาย วณฺณํ ภาสติ อาปตฺติ สงฺฆาทิเสเสน ทุกฺกฏสฺส
อิตฺถี จ ปณฺฑโก จ อุภินฺนํ เวมติโก เป อาปตฺติ ถุลฺลจฺจเยน
ทุกฺกฏสฺส เป ปณฺฑกสญฺญี เป อาปตฺติ ทฺวินฺนํ ถุลฺลจฺจยานํ
เป ปุริสสญฺญี เป ติรจฺฉานคตสญฺญี สารตฺโต จ ภิกฺขุ
จ นํ อุภินฺนํ สนฺติเก อตฺตกามปาริจริยาย วณฺณํ ภาสติ อาปตฺติ
ถุลฺลจฺจเยน ทุกฺกฏสฺส อิตฺถี จ ปุริโส จ อุภินฺนํ อิตฺถีสญฺญี
สารตฺโต จ ภิกฺขุ จ นํ อุภินฺนํ สนฺติเก อตฺตกามปาริจริยาย
วณฺณํ ภาสติ อาปตฺติ สงฺฆาทิเสเสน ทุกฺกฏสฺส อิตฺถี จ
ปุริโส จ อุภินฺนํ เวมติโก ปณฺฑกสญฺญี ปุริสสญฺญี


ติรจฺฉานคตสญฺญี สารตฺโต จ ภิกฺขุ จ นํ อุภินฺนํ สนฺติเก อตฺตกามปาริจริยาย
วณฺณํ ภาสติ อาปตฺติ ถุลฺลจฺจเยน ทุกฺกฏสฺส อิตฺถี จ
ติรจฺฉานคโต จ อุภินฺนํ อิตฺถีสญฺญี สารตฺโต จ ภิกฺขุ จ นํ อุภินฺนํ
สนฺติเก อตฺตกามปาริจริยาย วณฺณํ ภาสติ อาปตฺติ สงฺฆาทิเสเสน
ทุกฺกฏสฺส อิตฺถี จ ติรจฺฉานคโต จ อุภินฺนํ เวมติโก ปณฺฑกสญฺญี
ปุริสสญฺญี ติรจฺฉานคตสญฺญี สารตฺโต จ ภิกฺขุ จ นํ
อุภินฺนํ สนฺติเก อตฺตกามปาริจริยาย วณฺณํ ภาสติ อาปตฺติ
ถุลฺลจฺจเยน ทุกฺกฏสฺส ปณฺฑโก จ ปุริโส จ อุภินฺนํ ปณฺฑกสญฺญี
สารตฺโต จ ภิกฺขุ จ นํ อุภินฺนํ สนฺติเก อตฺตกามปาริจริยาย
วณฺณํ ภาสติ อาปตฺติ ถุลฺลจฺจเยน ทุกฺกฏสฺส ปณฺฑโก จ
ปุริโส จ อุภินฺนํ เวมติโก ปุริสสญฺญี ติรจฺฉานคตสญฺญี สารตฺโต
จ ภิกฺขุ จ นํ อุภินฺนํ สนฺติเก อตฺตกามปาริจริยาย วณฺณํ ภาสติ
อาปตฺติ ทฺวินฺนํ ทุกฺกฏานํ ปณฺฑโก จ ติรจฺฉานคโต จ อุภินฺนํ
ปณฺฑกสญฺญี สารตฺโต จ ภิกฺขุ จ นํ อุภินฺนํ สนฺติเก
อตฺตกามปาริจริยาย วณฺณํ ภาสติ อาปตฺติ ถุลฺลจฺจเยน ทุกฺกฏสฺส ปณฺฑโก
จ ติรจฺฉานคโต จ อุภินฺนํ เวมติโก ปุริสสญฺญี ติรจฺฉานคตสญฺญี
อิตฺถีสญฺญี สารตฺโต จ ภิกฺขุ จ นํ อุภินฺนํ สนฺติเก
อตฺตกามปาริจริยาย วณฺณํ ภาสติ อาปตฺติ ทฺวินฺนํ ทุกฺกฏานํ ปุริโส
จ ติรจฺฉานคโต จ อุภินฺนํ ปุริสสญฺญี เวมติโก ติรจฺฉานคตสญฺญี
อิตฺถีสญฺญี ปณฺฑกสญฺญี สารตฺโต จ ภิกฺขุ จ นํ อุภินฺนํ สนฺติเก


อตฺตกามปาริจริยาย วณฺณํ ภาสติ อาปตฺติ ทฺวินฺนํ ทุกฺกฏานํ
อนาปตฺติ
จีวรปิณฺฑปาตเสนาสนคิลานปจฺจยเภสชฺชปริกฺขาเรน อุปฏฺฐหาติ ภณติ อุมฺมตฺตกสฺส อาทิกมฺมิกสฺสาติ
กถํ วญฺฌา ลเภ ปุตฺตํ ปิยา จ สุภคา สิยํ
กึ ทชฺชํ เกนุปฏฺเฐยฺยํ กถํ คจฺเฉยฺย สุคฺคตินฺติ
เตน โข ปน สมเยน อญฺญตรา วญฺฌา อิตฺถี กุลูปกํ
ภิกฺขุํ เอตทโวจ กถาหํ ภนฺเต วิชาเยยฺยนฺติ เตนหิ ภคินิ อคฺคทานํ
เทหีติ กึ ภนฺเต อคฺคทานนฺติ เมถุนธมฺมนฺติ ตสฺส กุกฺกุจฺจํ
อโหสิ เป ภควโต เอตมตฺถํ อาโรเจสิ อาปตฺตึ ตฺวํ
ภิกฺขุ อาปนฺโน สงฺฆาทิเสสนฺติ เตน โข ปน สมเยน อญฺญตรา
วิชายินี อิตฺถี กุลูปกํ ภิกฺขุํ เอตทโวจ กถาหํ ภนฺเต ปุตฺตํ น
ลเภยฺยนฺติ เตนหิ ภคินิ อคฺคทานํ เทหีติ กึ ภนฺเต
อคฺคทานนฺติ เมถุนธมฺมนฺติ ตสฺส กุกฺกุจฺจํ อโหสิ เป
อาปตฺตึ ตฺวํ ภิกฺขุ อาปนฺโน สงฺฆาทิเสสนฺติ เตน โข ปน สมเยน
อญฺญตรา อิตฺถี กุลูปกํ ภิกฺขุํ เอตทโวจ กถาหํ ภนฺเต สามิกสฺส ปิยา
อสฺสนฺติ เตนหิ ภคินิ อคฺคทานํ เทหีติ กึ ภนฺเต อคฺคทานนฺติ
เมถุนธมฺมนฺติ ตสฺส กุกฺกุจฺจํ อโหสิ เป อาปตฺตึ ตฺวํ
ภิกฺขุ อาปนฺโน สงฺฆาทิเสสนฺติ เตน โข ปน สมเยน อญฺญตรา
อิตฺถี กุลูปกํ ภิกฺขุํ เอตทโวจ กถาหํ ภนฺเต สุภคา อสฺสนฺติ



เตนหิ ภคินิ อคฺคทานํ เทหีติ กึ ภนฺเต อคฺคทานนฺติ
เมถุนธมฺมนฺติ ตสฺส กุกฺกุจฺจํ อโหสิ เป อาปตฺตึ ตฺวํ
ภิกฺขุ อาปนฺโน สงฺฆาทิเสสนฺติ เตน โข ปน สมเยน อญฺญตรา
อิตฺถี กุลูปกํ ภิกฺขุํ เอตทโวจ กฺยาหํ ภนฺเต อยฺยสฺส ทชฺชามีติ
อคฺคทานํ ภคินีติ กึ ภนฺเต อคฺคทานนฺติ เมถุนธมฺมนฺติ ตสฺส
กุกฺกุจฺจํ อโหสิ เป อาปตฺตึ ตฺวํ ภิกฺขุ อาปนฺโน สงฺฆาทิเสสนฺติ
เตน โข ปน สมเยน อญฺญตรา อิตฺถี กุลูปกํ ภิกฺขุํ เอตทโวจ
เกนาหํ ภนฺเต อยฺยํ อุปฏฺฐามีติ อคฺคทาเนน ภคินีติ กึ
ภนฺเต อคฺคทานนฺติ เมถุนธมฺมนฺติ ตสฺส กุกฺกุจฺจํ อโหสิ
เป อาปตฺตึ ตฺวํ ภิกฺขุ อาปนฺโน สงฺฆาทิเสสนฺติ เตน โข
ปน สมเยน อญฺญตรา อิตฺถี กุลูปกํ ภิกฺขุํ เอตทโวจ กถาหํ
ภนฺเต สุคตึ คจฺเฉยฺยนฺติ เตนหิ ภคินิ อคฺคทานํ เทหีติ กึ
ภนฺเต อคฺคทานนฺติ เมถุนธมฺมนฺติ ตสฺส กุกฺกุจฺจํ อโหสิ กจฺจิ
นุ โข อหํ สงฺฆาทิเสสํ อาปตฺตึ อาปนฺโนติ ภควโต เอตมตฺถํ
อาโรเจสิ อาปตฺตึ ตฺวํ ภิกฺขุ อาปนฺโน สงฺฆาทิเสสนฺติ
จตุตฺถสงฺฆาทิเสสํ นิฏฺฐิตํ




ปญฺจมสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อายสฺมา
อุทายิ สาวตฺถิยํ กุลูปโก โหติ พหุกานิ กุลานิ อุปสงฺกมติ ยตฺถ
ปสฺสติ กุมารกํ วา อปชาปติกํ กุมาริกํ วา อปติกํ กุมารกสฺส
มาตาปิตูนํ สนฺติเก กุมาริกาย วณฺณํ ภณติ อมุกสฺส กุลสฺส
กุมาริกา อภิรูปา ทสฺสนียา ปาสาทิกา ปณฺฑิตา พฺยตฺตา เมธาวินี
ทกฺขา อนลสา ฉนฺนา สา กุมาริกา อิมสฺส กุมารกสฺสาติ
เต เอวํ วเทนฺติ เอเต โข ภนฺเต อเมฺห น ชานนฺติ เก วา
อิเม กสฺส วาติ สเจ ภนฺเต อยฺโย ทาเปยฺย อาเนยฺยาม มยํ
ตํ กุมาริกํ อิมสฺส กุมารกสฺสาติ กุมาริกาย มาตาปิตูนํ สนฺติเก
กุมารกสฺส วณฺณํ ภณติ อมุกสฺส กุลสฺส กุมารโก อภิรูโป
ทสฺสนีโย ปาสาทิโก ปณฺฑิโต พฺยตฺโต เมธาวี ทกฺโข อนลโส
ฉนฺโน โส กุมารโก อิมิสฺสา กุมาริกายาติ เต เอวํ วเทนฺติ
เอเต โข ภนฺเต อเมฺห น ชานนฺติ เก วา อิเม กสฺส วาติ กสฺมึ
วิย กุมาริกาย วตฺถุํ สเจ ภนฺเต อยฺโย ยาจาเปยฺย ทชฺเชยฺยาม มยํ
อิมํ กุมาริกํ ตสฺส กุมารกสฺสาติ เอเตเนว อุปาเยน อาวาหานิปิ




การาเปติ วิวาหานิปิ การาเปติ วาเรยฺยานิปิ วตฺตาเปติ
เตน โข ปน สมเยน อญฺญตริสฺสา ปุราณคณกิยา
ธีตา อภิรูปา โหติ ทสฺสนียา ปาสาทิกา ตีโรคามกา จ
อาชีวกสาวกา อาคนฺตฺวา ตํ คณกึ เอตทโวจุํ เทหยฺเย อิมํ
กุมาริกํ อมฺหากํ กุมารกสฺสาติ สา เอวมาห อหํ ขฺวยฺยา
ตุเมฺห น ชานามิ เก วา อิเม กสฺส วาติ อยญฺจ เม เอกธีติกา
ตีโรคาโม จ คนฺตพฺโพ นาหํ ทสฺสามีติ มนุสฺสา เต อาชีวกสาวเก
เอตทโวจุํ กิสฺส ตุเมฺห อยฺยา อาคตตฺถาติ อิธ มยํ อยฺยา
อมุกํ นาม คณกึ ธีตรํ ยาจิมฺหา อมฺหากํ กุมารกสฺส สา เอวมาห
อหํ ขฺวยฺยา ตุเมฺห น ชานามิ เก วา อิเม กสฺส วาติ อยญฺจ
เม เอกธีติกา ตีโรคาโม จ คนฺตพฺโพ นาหํ ทสฺสามีติ กิสฺส
ตุเมฺห อยฺยา ตํ คณกึ ธีตรํ ยาจิตฺถ นนุ อยฺโย อุทายิ
วตฺตพฺโพ อยฺโย อุทายิ ทาเปสฺสตีติ อถโข เต อาชีวกสาวกา
เยนายสฺมา อุทายิ เตนุปสงฺกมึสุ อุปสงฺกมิตฺวา อายสฺมนฺตํ อุทายึ
เอตทโวจุํ อิธ มยํ ภนฺเต อมุกํ นาม คณกึ ธีตรํ ยาจิมฺหา อมฺหากํ
กุมารกสฺส สา เอวมาห อหํ ขฺวยฺยา ตุเมฺห น ชานามิ เก วา
อิเม กสฺส วาติ อยญฺจ เม เอกธีติกา ตีโรคาโม จ คนฺตพฺโพ
นาหํ ทสฺสามีติ สาธุ ภนฺเต อยฺโย ตํ คณกึ ธีตรํ ทาเปตุ
อมฺหากํ กุมารกสฺสาติ อถโข อายสฺมา อุทายิ เยน สา คณกี
เตนุปสงฺกมิ อุปสงฺกมิตฺวา ตํ คณกึ เอตทโวจ กิสฺส อิเมสํ ธีตรํ


น เทสีติ อหํ ขฺวยฺย อิเม น ชานามิ เก วา อิเม กสฺส วาติ
อยญฺจ เม เอกธีติกา ตีโรคาโม จ คนฺตพฺโพ นาหํ ทสฺสามีติ
เทหิ อิเมสํ อหํ อิเม ชานามีติ สเจ ภนฺเต อยฺโย ชานาติ
ทสฺสามีติ อถโข สา คณกึ เตสํ อาชีวกสาวกานํ ธีตรํ อทาสิ
อถโข เต อาชีวกสาวกา ตํ กุมาริกํ เนตฺวา มาสํเยว สุณิสาโภเคน
ภุญฺชึสุ ตโต อปเรน ทาสีโภเคน ภุญฺชนฺติ
อถโข สา กุมาริกา มาตุยา สนฺติเก ทูตํ ปาเหสิ
อหํ หิ ทุคฺคตา ทุกฺขิตา น สุขํ ลภามิ มาสํเยว มํ สุณิสาโภเคน
ภุญฺชึสุ ตโต อปเรน ทาสีโภเคน ภุญฺชนฺติ อาคจฺฉตุ เม มาตา
มํ เนสฺสตูติ อถโข สา คณกี เยน เต อาชีวกสาวกา
เตนุปสงฺกมิ อุปสงฺกมิตฺวา เต อาชีวกสาวเก เอตทโวจ มา อยฺยา
อิมํ กุมาริกํ ทาสีโภเคน ภุญฺชิตฺถ สุณิสาโภเคน อิมํ กุมาริกํ
ภุญฺชถาติ เต เอวมาหํสุ นตฺถมฺหากํ ตยา สทฺธึ อาหารูปหาโร
สมเณน สทฺธึ อมฺหากํ อาหารูปหาโร คจฺฉ ตฺวํ น มยนฺตํ
ชานามาติ อถโข สา คณกี เตหิ อาชีวกสาวเกหิ อปสาทิตา
ปุนเทว สาวตฺถึ ปจฺจาคญฺฉิ ทุติยมฺปิ โข สา กุมาริกา มาตุยา
สนฺติเก ทูตํ ปาเหสิ อหํ หิ ทุคฺคตา ทุกฺขิตา น สุขํ ลภามิ
มาสํเยว มํ สุณิสาโภเคน ภุญฺชึสุ ตโต อปเรน ทาสีโภเคน
ภุญฺชนฺติ อาคจฺฉตุ เม มาตา มํ เนสฺสตูติ อถโข สา คณกี



เยนายสฺมา อุทายิ เตนุปสงฺกมิ อุปสงฺกมิตฺวา อายสฺมนฺตํ อุทายึ
เอตทโวจ สา กิร ภนฺเต กุมาริกา ทุคฺคตา ทุกฺขิตา น สุขํ
ลภติ มาสํเยว นํ สุณิสาโภเคน ภุญฺชึสุ ตโต อปเรน ทาสีโภเคน
ภุญฺชนฺติ วเทยฺยาถ ภนฺเต มา อยฺยา อิมํ กุมาริกํ ทาสีโภเคน
ภุญฺชิตฺถ สุณิสาโภเคน อิมํ กุมาริกํ ภุญฺชถาติ อถโข อายสฺมา
อุทายิ เยน เต อาชีวกสาวกา เตนุปสงฺกมิ อุปสงฺกมิตฺวา เต
อาชีวกสาวเก เอตทโวจ มา อยฺยา อิมํ กุมาริกํ ทาสีโภเคน
ภุญฺชิตฺถ สุณิสาโภเคน อิมํ กุมาริกํ ภุญฺชถาติ เต เอวมาหํสุ
นตฺถมฺหากํ ตยา สทฺธึ อาหารูปหาโร คณกิยา สทฺธึ อมฺหากํ
อาหารูปหาโร สมเณน ภวิตพฺพํ อพฺยาวเฏน สมโณ อสฺส
สุสฺสมโณ คจฺฉ ตฺวํ น มยนฺตํ ชานามาติ อถโข อายสฺมา
อุทายิ เตหิ อาชีวกสาวเกหิ อปสาทิโต ปุนเทว สาวตฺถึ ปจฺจาคญฺฉิ
ตติยมฺปิ โข สา กุมาริกา มาตุยา สนฺติเก ทูตํ ปาเหสิ อหํ หิ
ทุคฺคตา ทุกฺขิตา น สุขํ ลภามิ มาสํเยว มํ สุณิสาโภเคน
ภุญฺชึสุ ตโต อปเรน ทาสีโภเคน ภุญฺชนฺติ อาคจฺฉตุ เม มาตา
มํ เนสฺสตูติ ทุติยมฺปิ โข สา คณกี เยนายสฺมา อุทายิ
เตนุปสงฺกมิ อุปสงฺกมิตฺวา อายสฺมนฺตํ อุทายึ เอตทโวจ สา กิร
ภนฺเต กุมาริกา ทุคฺคตา ทุกฺขิตา น สุขํ ลภติ มาสํเยว นํ
สุณิสาโภเคน ภุญฺชึสุ ตโต อปเรน ทาสีโภเคน ภุญฺชนฺติ วเทยฺยาถ
ภนฺเต มา อยฺยา อิมํ กุมาริกํ ทาสีโภเคน ภุญฺชิตฺถ สุณิสาโภเคน


อิมํ กุมาริกํ ภุญฺชถาติ ปฐมํ จาหํ เตหิ อาชีวกสาวเกหิ
อปสาทิโต คจฺฉ ตฺวํ นาหํ คมิสฺสามีติ
อถโข สา คณกี อุชฺฌายติ ขียติ วิปาเจติ เอวํ
ทุคฺคโต โหตุ อยฺโย อุทายิ เอวํ ทุกฺขิโต โหตุ อยฺโย อุทายิ
เอวํ มา สุขํ ลภตุ อยฺโย อุทายิ ยถา เม กุมาริกา ทุคฺคตา
ทุกฺขิตา น สุขํ ลภติ ปาปิกาย สสฺสุยา ปาปเกน สสฺสุเรน
ปาปเกน สามิเกนาติ สาปิ โข กุมาริกา อุชฺฌายติ ขียติ
วิปาเจติ เอวํ ทุคฺคโต โหตุ อยฺโย อุทายิ เอวํ ทุกฺขิโต โหตุ
อยฺโย อุทายิ เอวํ มา สุขํ ลภตุ อยฺโย อุทายิ ยถาหํ ทุคฺคตา
ทุกฺขิตา น สุขํ ลภามิ ปาปิกาย สสฺสุยา ปาปเกน สสฺสุเรน
ปาปเกน สามิเกนาติ อญฺญาปิ อิตฺถิโย อสนฺตุฏฺฐา สสฺสูหิ วา
สสฺสุเรหิ วา สามิเกหิ วา ตา เอวํ โอยาจนฺติ เอวํ ทุคฺคโต
โหตุ อยฺโย อุทายิ เอวํ ทุกฺขิโต โหตุ อยฺโย อุทายิ เอวํ มา
สุขํ ลภตุ อยฺโย อุทายิ ยถา มยํ ทุคฺคตา ทุกฺขิตา น สุขํ
ลภาม ปาปิกาหิ สสฺสูหิ ปาปเกหิ สสฺสุเรหิ ปาปเกหิ สามิเกหีติ
ยา ปน ตา อิตฺถิโย สนฺตุฏฺฐา สสฺสูหิ วา สสฺสุเรหิ วา สามิเกหิ
วา ตา เอวํ อายาจนฺติ เอวํ สุขิโต โหตุ อยฺโย อุทายิ เอวํ
สชฺชิโต โหตุ อยฺโย อุทายิ เอวํ สุขเมธตุ อยฺโย อุทายิ ยถา
มยํ สุขิตา สชฺชิตา สุขเมธาม ภทฺทกาหิ สสฺสูหิ ภทฺทเกหิ สสฺสุเรหิ
ภทฺทเกหิ สามิเกหีติ


อสฺโสสุํ โข ภิกฺขู เอกจฺจานํ อิตฺถีนํ โอยาจนฺตีนํ
เอกจฺจานํ อิตฺถีนํ อายาจนฺตีนํ เย เต ภิกฺขู อปฺปิจฺฉา สนฺตุฏฺฐา
เป เต อุชฺฌายนฺติ ขียนฺติ วิปาเจนฺติ กถํ หิ นาม อายสฺมา
อุทายิ สญฺจริตฺตํ สมาปชฺชิสฺสตีติ อถโข เต ภิกฺขู ภควโต
เอตมตฺถํ อาโรเจสุํ อถโข ภควา เอตสฺมึ นิทาเน เอตสฺมึ
ปกรเณ ภิกฺขุสงฺฆํ สนฺนิปาตาเปตฺวา อายสฺมนฺตํ อุทายึ ปฏิปุจฺฉิ
สจฺจํ กิร ตฺวํ อุทายิ สญฺจริตฺตํ สมาปชฺชสีติ สจฺจํ ภควาติ
วิครหิ พุทฺโธ ภควา อนนุจฺฉวิกํ โมฆปุริส อนนุโลมิกํ อปฺปฏิรูปํ
อสฺสามณกํ อกปฺปิยํ อกรณียํ กถํ หิ นาม ตฺวํ โมฆปุริส
สญฺจริตฺตํ สมาปชฺชิสฺสสิ เนตํ โมฆปุริส อปฺปสนฺนานํ วา ปสาทาย
เป เอวญฺจ ปน ภิกฺขเว อิมํ สิกฺขาปทํ อุทฺทิเสยฺยาถ โย
ปน ภิกฺขุ สญฺจริตฺตํ สมาปชฺเชยฺย อิตฺถิยา วา ปุริสมตึ ปุริสสฺส วา
อิตฺถีมตึ ชายตฺตเน วา ชารตฺตเน วา สงฺฆาทิเสโสติ เอวญฺจิทํ
ภควตา ภิกฺขูนํ สิกฺขาปทํ ปญฺญตฺตํ โหติ
เตน โข ปน สมเยน สมฺพหุลา ธุตฺตา อุยฺยาเน
ปริจาเรนฺตา อญฺญตริสฺสา เวสิยา สนฺติเก ทูตํ ปาเหสุํ อาคจฺฉตุ
อุยฺยาเน ปริจาเรสฺสามาติ สา เอวมาห อหํ ขฺวยฺยา ตุเมฺห
น ชานามิ เก วา อิเม กสฺส วาติ อหญฺจมฺหิ พหุภณฺฑา
พหุปริกฺขารา พหินครญฺจ คนฺตพฺพํ นาหํ คมิสฺสามีติ อถโข โส
ทูโต เตสํ ธุตฺตานํ เอตมตฺถํ อาโรเจสิ เอวํ วุตฺเต อญฺญตโร


ปุริโส เต ธุตฺเต เอตทโวจ กิสฺส ตุเมฺห อยฺยา ตํ เวสึ ยาจิตฺถ
นนุ อยฺโย อุทายิ วตฺตพฺโพ อยฺโย อุทายิ อุยฺโยเชสฺสตีติ เอวํ
วุตฺเต อญฺญตโร อุปาสโก ตํ ปุริสํ เอตทโวจ มา อยฺโย เอวํ
อวจ น กปฺปติ สมณานํ สกฺยปุตฺติยานํ เอวรูปํ กาตุํ นายฺโย
อุทายิ เอวรูปํ กริสฺสตีติ เอวํ วุตฺเต กริสฺสติ น กริสฺสตีติ
อพฺภุตํ อกํสุ อถโข เต ธุตฺตา เยนายสฺมา อุทายิ เตนุปสงฺกมึสุ
อุปสงฺกมิตฺวา อายสฺมนฺตํ อุทายึ เอตทโวจุํ อิธ มยํ ภนฺเต
อุยฺยาเน ปริจาเรนฺตา อมุกาย นาม เวสิยา สนฺติเก ทูตํ ปหิณิมฺหา
อาคจฺฉตุ อุยฺยาเน ปริจาเรสฺสามาติ สา เอวมาห อหํ ขฺวยฺยา
ตุเมฺห น ชานามิ เก วา อิเม กสฺส วาติ อหญฺจมฺหิ พหุภณฺฑา
พหุปริกฺขารา พหินครญฺจ คนฺตพฺพํ นาหํ คมิสฺสามีติ สาธุ
ภนฺเต อยฺโย ตํ เวสึ อุยฺโยเชตูติ อถโข อายสฺมา อุทายิ เยน
สา เวสี เตนุปสงฺกมิ อุปสงฺกมิตฺวา ตํ เวสึ เอตทโวจ กิสฺส
อิเมสํ น คจฺฉสีติ อหํ ขฺวยฺย อิเม น ชานามิ เก วา อิเม กสฺส
วาติ อหญฺจมฺหิ พหุภณฺฑา พหุปริกฺขารา พหินครญฺจ คนฺตพฺพํ
นาหํ คมิสฺสามีติ คจฺฉ อิเมสํ อหํ อิเม ชานามีติ สเจ
ภนฺเต อยฺโย ชานาติ คมิสฺสามีติ อถโข เต ธุตฺตา ตํ
เวสึ อาทาย อุยฺยานํ อคมํสุ อถโข โส อุปาสโก อุชฺฌายติ
ขียติ วิปาเจติ กถํ หิ นาม อยฺโย อุทายิ ตํขณิกํ สญฺจริตฺตํ
สมาปชฺชิสฺสตีติ อสฺโสสุํ โข ภิกฺขู ตสฺส อุปาสกสฺส อุชฺฌายนฺตสฺส


ขียนฺตสฺส วิปาเจนฺตสฺส เย เต ภิกฺขู อปฺปิจฺฉา เป เต
อุชฺฌายนฺติ ขียนฺติ วิปาเจนฺติ กถํ หิ นาม อายสฺมา อุทายิ
ตํขณิกํ สญฺจริตฺตํ สมาปชฺชิสฺสตีติ อถโข เต ภิกฺขู ภควโต
เอตมตฺถํ อาโรเจสุํ อถโข ภควา เอตสฺมึ นิทาเน เอตสฺมึ
ปกรเณ ภิกฺขุสงฺฆํ สนฺนิปาตาเปตฺวา อายสฺมนฺตํ อุทายึ ปฏิปุจฺฉิ
สจฺจํ กิร ตฺวํ อุทายิ ตํขณิกํ สญฺจริตฺตํ สมาปชฺชสีติ สจฺจํ
ภควาติ วิครหิ พุทฺโธ ภควา อนนุจฺฉวิกํ โมฆปุริส
อนนุโลมิกํ เป กถํ หิ นาม ตฺวํ โมฆปุริส ตํขณิกํ สญฺจริตฺตํ
สมาปชฺชิสฺสสิ เนตํ โมฆปุริส อปฺปสนฺนานํ วา ปสาทาย เป
เอวญฺจ ปน ภิกฺขเว อิมํ สิกฺขาปทํ อุทฺทิเสยฺยาถ โย ปน ภิกฺขุ
สญฺจริตฺตํ สมาปชฺเชยฺย อิตฺถิยา วา ปุริสมตึ ปุริสสฺส วา อิตฺถีมตึ
ชายตฺตเน วา ชารตฺตเน วา อนฺตมโส ตํขณิกายปิ สงฺฆาทิเสโสติ
โย ปนาติ โย ยาทิโส เป ภิกฺขูติ เป อยํ
อิมสฺมึ อตฺเถ อธิปฺเปโต ภิกฺขูติ สญฺจริตฺตํ สมาปชฺเชยฺยาติ
อิตฺถิยา วา ปหิโต ปุริสสฺส สนฺติเก คจฺฉติ ปุริเสน วา ปหิโต
อิตฺถิยา สนฺติเก คจฺฉติ อิตฺถิยา วา ปุริสมตินฺติ ปุริสสฺส
มตึ อิตฺถิยา วา อาโรเจติ ปุริสสฺส วา อิตฺถีมตินฺติ อิตฺถิยา
มตึ ปุริสสฺส วา อาโรเจติ ชายตฺตเน วาติ ชายา ภวิสฺสสิ
ชารตฺตเน วาติ ชารี ภวิสฺสสิ อนฺตมโส ตํขณิกายปีติ มุหุตฺติกา



ภวิสฺสสิ สงฺฆาทิเสโสติ เป เตนปิ วุจฺจติ สงฺฆาทิเสโสติ
ทส อิตฺถิโย มาตุรกฺขิตา ปิตุรกฺขิตา มาตาปิตุรกฺขิตา
ภาตุรกฺขิตา ภคินีรกฺขิตา ญาติรกฺขิตา โคตฺตรกฺขิตา ธมฺมรกฺขิตา
สารกฺขา สปริทณฺฑา
ทส ภริยาโย ธนกฺกีตา ฉนฺทวาสินี โภควาสินี ปฏวาสินี
โอทปตฺตกินี โอภตจุมฺพฏา ทาสี จ ภริยา จ กมฺมการี จ ภริยา
จ ธชาหฏา มุหุตฺติกา
มาตุรกฺขิตา นาม มาตา รกฺขติ โคเปติ อิสฺสริยํ
กาเรติ วสํ วตฺเตติ ปิตุรกฺขิตา นาม ปิตา รกฺขติ โคเปติ
อิสฺสริยํ กาเรติ วสํ วตฺเตติ มาตาปิตุรกฺขิตา นาม
มาตาปิตโร รกฺขนฺติ โคเปนฺติ อิสฺสริยํ กาเรนฺติ วสํ วตฺเตนฺติ
ภาตุรกฺขิตา นาม ภาตา รกฺขติ โคเปติ อิสฺสริยํ กาเรติ วสํ
วตฺเตติ ภคินีรกฺขิตา นาม ภคินี รกฺขติ โคเปติ อิสฺสริยํ
กาเรติ วสํ วตฺเตติ ญาติรกฺขิตา นาม ญาตกา รกฺขนฺติ
โคเปนฺติ อิสฺสริยํ กาเรนฺติ วสํ วตฺเตนฺติ โคตฺตรกฺขิตา นาม
สโคตฺตา รกฺขนฺติ โคเปนฺติ อิสฺสริยํ กาเรนฺติ วสํ วตฺเตนฺติ
ธมฺมรกฺขิตา นาม สหธมฺมิกา รกฺขนฺติ โคเปนฺติ อิสฺสริยํ กาเรนฺติ วสํ
วตฺเตนฺติ สารกฺขา นาม คพฺเภปิ ปริคฺคหิตา โหติ มยฺหํ เอสาติ
อนฺตมโส มาลาคุลปริกฺขิตฺตาปิ สปริทณฺฑา นาม เกนจิ ทณฺโฑ
ฐปิโต โหติ โย อิตฺถนฺนามํ อิตฺถึ คจฺฉติ เอตฺตโก ทณฺโฑติ


ธนกฺกีตา นาม ธเนน กีณิตฺวา วาเสติ ฉนฺทวาสินี
นาม ปิโย ปิยํ วาเสติ โภควาสินี นาม โภคํ ทตฺวา
วาเสติ ปฏวาสินี นาม ปฏํ ทตฺวา วาเสติ โอทปตฺตกินี
นาม อุทกปตฺตํ อามสิตฺวา วาเสติ โอภตจุมฺพฏา นาม จุมฺพฏํ
โอโรเปตฺวา วาเสติ ทาสี นาม ทาสี เจว โหติ ภริยา จ
กมฺมการี นาม กมฺมการี เจว โหติ ภริยา จ ธชาหฏา นาม
กรมรานีตา วุจฺจติ มุหุตฺติกา นาม ตํขณิกา วุจฺจติ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
มาตุรกฺขิตํ พฺรูหิ โหหิ กิร อิตฺถนฺนามสฺส ภริยา ธนกฺกีตาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส ปุริโส
ภิกฺขุํ ปหิณติ คจฺฉ ภนฺเต อิตฺถนฺนามํ ปิตุรกฺขิตํ พฺรูหิ เป
มาตาปิตุรกฺขิตํ พฺรูหิ ภาตุรกฺขิตํ พฺรูหิ ภคินีรกฺขิตํ พฺรูหิ
ญาติรกฺขิตํ พฺรูหิ โคตฺตรกฺขิตํ พฺรูหิ ธมฺมรกฺขิตํ พฺรูหิ
สารกฺขํ พฺรูหิ สปริทณฺฑํ พฺรูหิ โหหิ กิร อิตฺถนฺนามสฺส
ภริยา ธนกฺกีตาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส
นิกฺเขปปทานิ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
มาตุรกฺขิตญฺจ ปิตุรกฺขิตญฺจ พฺรูหิ โหถ กิร อิตฺถนฺนามสฺส



ภริยาโย ธนกฺกีตาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
มาตุรกฺขิตญฺจ มาตาปิตุรกฺขิตญฺจ พฺรูหิ เป มาตุรกฺขิตญฺจ
ภาตุรกฺขิตญฺจ มาตุรกฺขิตญฺจ ภคินีรกฺขิตญฺจ มาตุรกฺขิตญฺจ
ญาติรกฺขิตญฺจ มาตุรกฺขิตญฺจ โคตฺตรกฺขิตญฺจ มาตุรกฺขิตญฺจ
ธมฺมรกฺขิตญฺจ มาตุรกฺขิตญฺจ สารกฺขญฺจ มาตุรกฺขิตญฺจ
สปริทณฺฑญฺจ พฺรูหิ โหถ กิร อิตฺถนฺนามสฺส ภริยาโย ธนกฺกีตาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
ขณฺฑจกฺกํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ ปิตุรกฺขิตญฺจ
มาตาปิตุรกฺขิตญฺจ พฺรูหิ โหถ กิร อิตฺถนฺนามสฺส
ภริยาโย ธนกฺกีตาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
ปิตุรกฺขิตญฺจ ภาตุรกฺขิตญฺจ ปิตุรกฺขิตญฺจ ภคินีรกฺขิตญฺจ
ปิตุรกฺขิตญฺจ ญาติรกฺขิตญฺจ ปิตุรกฺขิตญฺจ โคตฺตรกฺขิตญฺจ
ปิตุรกฺขิตญฺจ ธมฺมรกฺขิตญฺจ ปิตุรกฺขิตญฺจ สารกฺขญฺจ
ปิตุรกฺขิตญฺจ สปริทณฺฑญฺจ พฺรูหิ โหถ กิร อิตฺถนฺนามสฺส
ภริยาโย ธนกฺกีตาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
ปิตุรกฺขิตญฺจ มาตุรกฺขิตญฺจ พฺรูหิ โหถ กิร อิตฺถนฺนามสฺส


ภริยาโย ธนกฺกีตาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส
พทฺธจกฺกํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
มาตาปิตุรกฺขิตญฺจ ภาตุรกฺขิตญฺจ มาตาปิตุรกฺขิตญฺจ ภคินีรกฺขิตญฺจ
มาตาปิตุรกฺขิตญฺจ ญาติรกฺขิตญฺจ มาตาปิตุรกฺขิตญฺจ
โคตฺตรกฺขิตญฺจ มาตาปิตุรกฺขิตญฺจ ธมฺมรกฺขิตญฺจ มาตาปิตุรกฺขิตญฺจ
สารกฺขญฺจ มาตาปิตุรกฺขิตญฺจ สปริทณฺฑญฺจ
มาตาปิตุรกฺขิตญฺจ มาตุรกฺขิตญฺจ มาตาปิตุรกฺขิตญฺจ ปิตุรกฺขิตญฺจ พฺรูหิ
โหถ กิร อิตฺถนฺนามสฺส ภริยาโย ธนกฺกีตาติ ปฏิคฺคณฺหาติ วีมํสติ
ปจฺจาหรติ อาปตฺติ สงฺฆาทิเสสสฺส
ทุติยํ พทฺธจกฺกํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
ภาตุรกฺขิตญฺจ ภคินีรกฺขิตญฺจ ภาตุรกฺขิตญฺจ ญาติรกฺขิตญฺจ
ภาตุรกฺขิตญฺจ โคตฺตรกฺขิตญฺจ ภาตุรกฺขิตญฺจ ธมฺมรกฺขิตญฺจ
ภาตุรกฺขิตญฺจ สารกฺขญฺจ ภาตุรกฺขิตญฺจ สปริทณฺฑญฺจ
ภาตุรกฺขิตญฺจ มาตุรกฺขิตญฺจ ภาตุรกฺขิตญฺจ ปิตุรกฺขิตญฺจ
ภาตุรกฺขิตญฺจ มาตาปิตุรกฺขิตญฺจ พฺรูหิ โหถ กิร อิตฺถนฺนามสฺส




ภริยาโย ธนกฺกีตาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส
ตติยํ พทฺธจกฺกํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ ภคินีรกฺขิตญฺจ
ญาติรกฺขิตญฺจ ภคินีรกฺขิตญฺจ โคตฺตรกฺขิตญฺจ ภคินีรกฺขิตญฺจ
ธมฺมรกฺขิตญฺจ ภคินีรกฺขิตญฺจ สารกฺขญฺจ ภคินีรกฺขิตญฺจ
สปริทณฺฑญฺจ ภคินีรกฺขิตญฺจ มาตุรกฺขิตญฺจ ภคินีรกฺขิตญฺจ
ปิตุรกฺขิตญฺจ ภคินีรกฺขิตญฺจ มาตาปิตุรกฺขิตญฺจ ภคินีรกฺขิตญฺจ
ภาตุรกฺขิตญฺจ พฺรูหิ โหถ กิร อิตฺถนฺนามสฺส ภริยาโย
ธนกฺกีตาติ ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
จตุตฺถํ พทฺธจกฺกํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ ญาติรกฺขิตญฺจ
โคตฺตรกฺขิตญฺจ ญาติรกฺขิตญฺจ ธมฺมรกฺขิตญฺจ
ญาติรกฺขิตญฺจ สารกฺขญฺจ ญาติรกฺขิตญฺจ สปริทณฺฑญฺจ
ญาติรกฺขิตญฺจ มาตุรกฺขิตญฺจ ญาติรกฺขิตญฺจ ปิตุรกฺขิตญฺจ
ญาติรกฺขิตญฺจ มาตาปิตุรกฺขิตญฺจ ญาติรกฺขิตญฺจ ภาตุรกฺขิตญฺจ
ญาติรกฺขิตญฺจ ภคินีรกฺขิตญฺจ พฺรูหิ โหถ กิร อิตฺถนฺนามสฺส
ภริยาโย ธนกฺกีตาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส
ปญฺจมํ พทฺธจกฺกํ


ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ โคตฺตรกฺขิตญฺจ
ธมฺมรกฺขิตญฺจ โคตฺตรกฺขิตญฺจ สารกฺขญฺจ โคตฺตรกฺขิตญฺจ
สปริทณฺฑญฺจ โคตฺตรกฺขิตญฺจ มาตุรกฺขิตญฺจ โคตฺตรกฺขิตญฺจ
ปิตุรกฺขิตญฺจ โคตฺตรกฺขิตญฺจ มาตาปิตุรกฺขิตญฺจ
โคตฺตรกฺขิตญฺจ ภาตุรกฺขิตญฺจ โคตฺตรกฺขิตญฺจ ภคินีรกฺขิตญฺจ
โคตฺตรกฺขิตญฺจ ญาติรกฺขิตญฺจ พฺรูหิ โหถ กิร อิตฺถนฺนามสฺส
ภริยาโย ธนกฺกีตาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส
ฉฏฺฐํ พทฺธจกฺกํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ ธมฺมรกฺขิตญฺจ
สารกฺขญฺจ ธมฺมรกฺขิตญฺจ สปริทณฺฑญฺจ ธมฺมรกฺขิตญฺจ
มาตุรกฺขิตญฺจ ธมฺมรกฺขิตญฺจ ปิตุรกฺขิตญฺจ ธมฺมรกฺขิตญฺจ
มาตาปิตุรกฺขิตญฺจ ธมฺมรกฺขิตญฺจ ภาตุรกฺขิตญฺจ
ธมฺมรกฺขิตญฺจ ภคินีรกฺขิตญฺจ ธมฺมรกฺขิตญฺจ ญาติรกฺขิตญฺจ
ธมฺมรกฺขิตญฺจ โคตฺตรกฺขิตญฺจ พฺรูหิ โหถ กิร อิตฺถนฺนามสฺส
ภริยาโย ธนกฺกีตาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส
สตฺตมํ พทฺธจกฺกํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
สารกฺขญฺจ สปริทณฺฑญฺจ สารกฺขญฺจ มาตุรกฺขิตญฺจ สารกฺขญฺจ


ปิตุรกฺขิตญฺจ สารกฺขญฺจ มาตาปิตุรกฺขิตญฺจ สารกฺขญฺจ
ภาตุรกฺขิตญฺจ สารกฺขญฺจ ภคินีรกฺขิตญฺจ สารกฺขญฺจ
รกฺขิตญฺจ สารกฺขญฺจ โคตฺตรกฺขิตญฺจ สารกฺขญฺจ
ธมฺมรกฺขิตญฺจ พฺรูหิ โหถ กิร อิตฺถนฺนามสฺส ภริยาโย ธนกฺกีตาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
อฏฺฐมํ พทฺธจกฺกํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
สปริทณฺฑญฺจ มาตุรกฺขิตญฺจ สปริทณฺฑญฺจ ปิตุรกฺขิตญฺจ
สปริทณฺฑญฺจ มาตาปีตุรกฺขิตญฺจ สปริทณฺฑญฺจ ภาตุรกฺขิตญฺจ
สปริทณฺฑญฺจ ภคินีรกฺขิตญฺจ สปริทณฺฑญฺจ ญาติรกฺขิตญฺจ
สปริทณฺฑญฺจ โคตฺตรกฺขิตญฺจ สปริทณฺฑญฺจ ธมฺมรกฺขิตญฺจ
สปริทณฺฑญฺจ สารกฺขญฺจ พฺรูหิ โหถ กิร อิตฺถนฺนามสฺส ภริยาโย
ธนกฺกีตาติ ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
นวมํ พทฺธจกฺกํ
เอกมูลกํ นิฏฺฐิตํ
ทุมูลกํ ติมูลกํ จตุมูลกํ ปญฺจมูลกํ ฉมูลกํ สตฺตมูลกํ
อฏฺฐมูลกํ นวมูลกํ เอวเมว กาตพฺพํ
อิทํ ทสมูลกํ




ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
รกฺขิตญฺจ ปิตุรกฺขิตญฺจ มาตาปิตุรกฺขิตญฺจ ภาตุรกฺขิตญฺจ
ภคินีรกฺขิตญฺจ ญาติรกฺขิตญฺจ โคตฺตรกฺขิตญฺจ ธมฺมรกฺขิตญฺจ สารกฺขญฺจ
สปริทณฺฑญฺจ พฺรูหิ โหถ กิร อิตฺถนฺนามสฺส ภริยาโย ธนกฺกีตาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
ธนกฺกีตาจกฺกํ นิฏฺฐิตํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ มาตุรกฺขิตํ
พฺรูหิ โหหิ กิร อิตฺถนฺนามสฺส ภริยา ฉนฺทวาสินี โภควาสินี ปฏวาสินี
โอทปตฺตกินี โอภตจุมฺพฏา ทาสี จ ภริยา จ กมฺมการี จ ภริยา จ
ธชาหฏา มุหุตฺติกาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส เป ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
ปิตุรกฺขิตํ พฺรูหิ มาตาปิตุรกฺขิตํ พฺรูหิ ภาตุรกฺขิตํ พฺรูหิ
ญาติรกฺขิตํ พฺรูหิ โคตฺตรกฺขิตํ พฺรูหิ ธมฺมรกฺขิตํ พฺรูหิ สารกฺขํ
พฺรูหิ สปริทณฺฑํ พฺรูหิ โหหิ กิร อิตฺถนฺนามสฺส ภริยา มุหุตฺติกาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
นิกฺเขปปทานิ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ มาตุรกฺขิตญฺจ
ปิตุรกฺขิตญฺจ พฺรูหิ โหถ กิร อิตฺถนฺนามสฺส ภริยาโย มุหุตฺติกาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส ปุริโส



ภิกฺขุํ ปหิณติ คจฺฉ ภนฺเต อิตฺถนฺนามํ มาตุรกฺขิตญฺจ
รกฺขิตญฺจ มาตุรกฺขิตญฺจ ภาตุรกฺขิตญฺจ มาตุรกฺขิตญฺจ
รกฺขิตญฺจ มาตุรกฺขิตญฺจ ญาติรกฺขิตญฺจ มาตุรกฺขิตญฺจ
รกฺขิตญฺจ มาตุรกฺขิตญฺจ ธมฺมรกฺขิตญฺจ มาตุรกฺขิตญฺจ
สารกฺขญฺจ มาตุรกฺขิตญฺจ สปริทณฺฑญฺจ พฺรูหิ โหถ กิร อิตฺถนฺนามสฺส
ภริยาโย มุหุตฺติกาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส
ขณฺฑจกฺกํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
ปิตุรกฺขิตญฺจ มาตาปิตุรกฺขิตญฺจ พฺรูหิ โหถ กิร อิตฺถนฺนามสฺส
ภริยาโย มุหุตฺติกาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
ปิตุรกฺขิตญฺจ ภาตุรกฺขิตญฺจ ปิตุรกฺขิตญฺจ ภคินีรกฺขิตญฺจ
ปิตุรกฺขิตญฺจ ญาติรกฺขิตญฺจ ปิตุรกฺขิตญฺจ โคตฺตรกฺขิตญฺจ
ปิตุรกฺขิตญฺจ ธมฺมรกฺขิตญฺจ ปิตุรกฺขิตญฺจ สารกฺขญฺจ
ปิตุรกฺขิตญฺจ สปริทณฺฑญฺจ ปิตุรกฺขิตญฺจ มาตุรกฺขิตญฺจ พฺรูหิ
โหถ กิร อิตฺถนฺนามสฺส ภริยาโย มุหุตฺติกาติ ปฏิคฺคณฺหาติ วีมํสติ
ปจฺจาหรติ อาปตฺติ สงฺฆาทิเสสสฺส
พทฺธจกฺกํ
มูลํ สงฺขิตฺตํ


ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
สปริทณฺฑญฺจ มาตุรกฺขิตญฺจ พฺรูหิ โหถ กิร อิตฺถนฺนามสฺส
ภริยาโย มุหุตฺติกาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
สปริทณฺฑญฺจ ปิตุรกฺขิตญฺจ สปริทณฺฑญฺจ มาตาปิตุรกฺขิตญฺจ
สปริทณฺฑญฺจ ภาตุรกฺขิตญฺจ สปริทณฺฑญฺจ ภคินีรกฺขิตญฺจ
สปริทณฺฑญฺจ ญาติรกฺขิตญฺจ สปริทณฺฑญฺจ โคตฺตรกฺขิตญฺจ
สปริทณฺฑญฺจ ธมฺมรกฺขิตญฺจ สปริทณฺฑญฺจ สารกฺขญฺจ พฺรูหิ
โหถ กิร อิตฺถนฺนามสฺส ภริยาโย มุหุตฺติกาติ ปฏิคฺคณฺหาติ วีมํสติ
ปจฺจาหรติ อาปตฺติ สงฺฆาทิเสสสฺส
เอกมูลกํ นิฏฺฐิตํ
ทุมูลกํ ติมูลกํ จตุมูลกํ ปญฺจมูลกํ ฉมูลกํ สตฺตมูลกํ
อฏฺฐมูลกํ นวมูลกํ เอวเมว กาตพฺพํ
อิทํ ทสมูลกํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ มาตุรกฺขิตญฺจ
ปิตุรกฺขิตญฺจ มาตาปิตุรกฺขิตญฺจ ภาตุรกฺขิตญฺจ ภคินีรกฺขิตญฺจ
ญาติรกฺขิตญฺจ โคตฺตรกฺขิตญฺจ ธมฺมรกฺขิตญฺจ สารกฺขญฺจ
สปริทณฺฑญฺจ พฺรูหิ โหถ กิร อิตฺถนฺนามสฺส ภริยาโย มุหุตฺติกาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
มุหุตฺติกาจกฺกํ นิฏฺฐิตํ


ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ มาตุรกฺขิตํ
พฺรูหิ โหหิ กิร อิตฺถนฺนามสฺส ภริยา ธนกฺกีตาติ ปฏิคฺคณฺหาติ
วีมํสติ ปจฺจาหรติ อาปตฺติ สงฺฆาทิเสสสฺส ปุริโส ภิกฺขุํ ปหิณติ
คจฺฉ ภนฺเต อิตฺถนฺนามํ มาตุรกฺขิตํ พฺรูหิ โหหิ กิร อิตฺถนฺนามสฺส
ภริยา ฉนฺทวาสินี โภควาสินี ปฏวาสินี โอทปตฺตกินี โอภตจุมฺพฏา
ทาสี จ ภริยา จ กมฺมการี จ ภริยา จ ธชาหฏา มุหุตฺติกาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
นิกฺเขปปทานิ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ มาตุรกฺขิตํ
พฺรูหิ โหหิ กิร อิตฺถนฺนามสฺส ภริยา ธนกฺกีตา จ ฉนฺทวาสินี จาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส ปุริโส
ภิกฺขุํ ปหิณติ คจฺฉ ภนฺเต อิตฺถนฺนามํ มาตุรกฺขิตํ พฺรูหิ โหหิ
กิร อิตฺถนฺนามสฺส ภริยา ธนกฺกีตา จ โภควาสินี จ ธนกฺกีตา จ
ปฏวาสินี จ ธนกฺกีตา จ โอทปตฺตกินี จ ธนกฺกีตา จ
โอภตจุมฺพฏา จ ธนกฺกีตา จ ทาสี จ ภริยา จ ธนกฺกีตา จ กมฺมการี
จ ภริยา จ ธนกฺกีตา จ ธชาหฏา จ ธนกฺกีตา จ มุหุตฺติกา
จาติ ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
ขณฺฑจกฺกํ นิฏฺฐิตํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ มาตุรกฺขิตํ
พฺรูหิ โหหิ กิร อิตฺถนฺนามสฺส ภริยา ฉนฺทวาสินี จ โภควาสินี จ


เป ฉนฺทวาสินี จ มุหุตฺติกา จ ฉนฺทวาสินี จ ธนกฺกีตา จาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
พทฺธจกฺกํ
มูลํ สงฺขิตฺตํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ มาตุรกฺขิตํ
พฺรูหิ โหหิ กิร อิตฺถนฺนามสฺส ภริยา มุหุตฺติกา จ ธนกฺกีตา จ
มุหุตฺติกา จ ฉนฺทวาสินี จ เป มุหุตฺติกา จ ธชาหฏา จาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
เอกมูลกํ นิฏฺฐิตํ
ทุมูลกํ ติมูลกํ จตุมูลกํ ปญฺจมูลกํ ฉมูลกํ สตฺตมูลกํ
อฏฺฐมูลกํ นวมูลกํ เอวเมว กาตพฺพํ
อิทํ ทสมูลกํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
มาตุรกฺขิตํ พฺรูหิ โหหิ กิร อิตฺถนฺนามสฺส ภริยา ธนกฺกีตา จ
ฉนฺทวาสินี จ โภควาสินี จ ปฏวาสินี จ โอทปตฺตกินี จ
โอภตจุมฺพฏา จ ทาสี จ ภริยา จ กมฺมการี จ ภริยา จ
ธชาหฏา จ มุหุตฺติกา จาติ ปฏิคฺคณฺหาติ วีมํสติ ปจฺจาหรติ
อาปตฺติ สงฺฆาทิเสสสฺส
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
ปิตุรกฺขิตํ พฺรูหิ มาตาปิตุรกฺขิตํ พฺรูหิ ภาตุรกฺขิตํ พฺรูหิ


ภคินีรกฺขิตํ พฺรูหิ ญาติรกฺขิตํ พฺรูหิ โคตฺตรกฺขิตํ พฺรูหิ
ธมฺมรกฺขิตํ พฺรูหิ สารกฺขํ พฺรูหิ สปริทณฺฑํ พฺรูหิ โหหิ
กิร อิตฺถนฺนามสฺส ภริยา ธนกฺกีตาติ ปฏิคฺคณฺหาติ วีมํสติ
ปจฺจาหรติ อาปตฺติ สงฺฆาทิเสสสฺส ปุริโส ภิกฺขุํ ปหิณติ
คจฺฉ ภนฺเต อิตฺถนฺนามํ สปริทณฺฑํ พฺรูหิ โหหิ กิร อิตฺถนฺนามสฺส
ภริยา ฉนฺทวาสินี โภควาสินี ปฏิวาสินี โอทปตฺตกินี โอภตจุมฺพฏา
ทาสี จ ภริยา จ กมฺมการี จ ภริยา จ ธชาหฏา มุหุตฺติกาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
นิกฺเขปปทานิ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
สปริทณฺฑํ พฺรูหิ โหหิ กิร อิตฺถนฺนามสฺส ภริยา ธนกฺกีตา จ
ฉนฺทวาสินี จาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
สปริทณฺฑํ พฺรูหิ โหหิ กิร อิตฺถนฺนามสฺส ภริยา ธนกฺกีตา จ
โภควาสินี จ ธนกฺกีตา จ ปฏวาสินี จ ธนกฺกีตา จ โอทปตฺตกินี
จ ธนกฺกีตา จ โอภตจุมฺพฏา จ ธนกฺกีตา จ ทาสี จ ภริยา
จ ธนกฺกีตา จ กมฺมการี จ ภริยา จ ธนกฺกีตา จ ธชาหฏา จ
ธนกฺกีตา จ มุหุตฺติกา จาติ ปฏิคฺคณฺหาติ วีมํสติ ปจฺจาหรติ
อาปตฺติ สงฺฆาทิเสสสฺส
ขณฺฑจกฺกํ


ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ สปริทณฺฑํ
พฺรูหิ โหหิ กิร อิตฺถนฺนามสฺส ภริยา ฉนฺทวาสินี จ โภควาสินี จ
ฉนฺทวาสินี จ ปฏวาสินี จ เป ฉนฺทวาสินี จ มุหุตฺติกา จ
ฉนฺทวาสินี จ ธนกฺกีตา จาติ ปฏิคฺคณฺหาติ วีมํสติ ปจฺจาหรติ
อาปตฺติ สงฺฆาทิเสสสฺส
พทฺธจกฺกํ
มูลํ สงฺขิตฺตํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ สปริทณฺฑํ
พฺรูหิ โหหิ กิร อิตฺถนฺนามสฺส ภริยา มุหุตฺติกา จ ธนกฺกีตา จ
เป มุหุตฺติกา จ ธชาหฏา จาติ ปฏิคฺคณฺหาติ วีมํสติ ปจฺจาหรติ
อาปตฺติ สงฺฆาทิเสสสฺส
เอกมูลกํ นิฏฺฐิตํ
ทุมูลกํ ติมูลกํ จตุมูลกํ ปญฺจมูลกํ ฉมูลกํ สตฺตมูลกํ
อฏฺฐมูลกํ นวมูลกํ เอวเมว กาตพฺพํ
อิทํ ทสมูลกํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ สปริทณฺฑํ
พฺรูหิ โหหิ กิร อิตฺถนฺนามสฺส ภริยา ธนกฺกีตา จ ฉนฺทวาสินี จ
โภควาสินี จ ปฏวาสินี จ โอทปตฺตกินี จ โอภตจุมฺพฏา จ
ทาสี จ ภริยา จ กมฺมการี จ ภริยา จ ธชาหฏา จ มุหุตฺติกา
จาติ ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส


ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ มาตุรกฺขิตํ
พฺรูหิ โหหิ กิร อิตฺถนฺนามสฺส ภริยา ธนกฺกีตาติ ปฏิคฺคณฺหาติ วีมํสติ
ปจฺจาหรติ อาปตฺติ สงฺฆาทิเสสสฺส ปุริโส ภิกฺขุํ ปหิณติ คจฺฉ
ภนฺเต อิตฺถนฺนามํ มาตุรกฺขิตญฺจ ปิตุรกฺขิตญฺจ พฺรูหิ โหถ กิร อิตฺถนฺนามสฺส
ภริยาโย ธนกฺกีตา จ ฉนฺทวาสินี จาติ ปฏิคฺคณฺหาติ วีมํสติ
ปจฺจาหรติ อาปตฺติ สงฺฆาทิเสสสฺส ปุริโส ภิกฺขุํ ปหิณติ คจฺฉ
ภนฺเต อิตฺถนฺนามํ มาตุรกฺขิตญฺจ ปิตุรกฺขิตญฺจ มาตาปิตุรกฺขิตญฺจ พฺรูหิ
โหถ กิร อิตฺถนฺนามสฺส ภริยาโย ธนกฺกีตา จ ฉนฺทวาสินี จ โภควาสินี
จาติ ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
เอวํ อุภโตพทฺธกํ กาตพฺพํ
อิทํ สพฺพมูลกํ
ปุริโส ภิกฺขุํ ปหิณติ คจฺฉ ภนฺเต อิตฺถนฺนามํ
รกฺขิตญฺจ ปิตุรกฺขิตญฺจ มาตาปิตุรกฺขิตญฺจ ภาตุรกฺขิตญฺจ
ภคินีรกฺขิตญฺจ ญาติรกฺขิตญฺจ โคตฺตรกฺขิตญฺจ ธมฺมรกฺขิตญฺจ สารกฺขญฺจ
สปริทณฺฑญฺจ พฺรูหิ โหถ กิร อิตฺถนฺนามสฺส ภริยาโย ธนกฺกีตา
จ ฉนฺทวาสินี จ โภควาสินี จ ปฏวาสินี จ โอทปตฺตกินี จ
โอภตจุมฺพฏา จ ทาสี จ ภริยา จ กมฺมการี จ ภริยา จ
ธชาหฏา จ มุหุตฺติกา จาติ ปฏิคฺคณฺหาติ วีมํสติ ปจฺจาหรติ
อาปตฺติ สงฺฆาทิเสสสฺส
อุภโตพทฺธกํ นิฏฺฐิตํ


ปุริสสฺส มาตา ภิกฺขุํ ปหิณติ เป ปุริสสฺส ปิตา
ภิกฺขุํ ปหิณติ เป ปุริสสฺส มาตาปิตโร ภิกฺขุํ ปหิณนฺติ เป
ปุริสสฺส ภาตา ภิกฺขุํ ปหิณติ เป ปุริสสฺส ภคินี ภิกฺขุํ ปหิณติ
เป ปุริสสฺส ญาตกา ภิกฺขุํ ปหิณนฺติ เป ปุริสสฺส โคตฺตา
ภิกฺขุํ ปหิณนฺติ เป ปุริสสฺส สหธมฺมิกา ภิกฺขุํ ปหิณนฺติ
ปุริสสฺส เปยฺยาโล วิตฺถาเรตพฺโพ อุภโตพทฺธกํ ยถา ปุริมนเยน
ตเถว วิตฺถาเรตพฺพํ
มาตุรกฺขิตาย มาตา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหตุ อิตฺถนฺนามสฺส ภริยา ธนกฺกีตาติ ปฏิคฺคณฺหาติ
วีมํสติ ปจฺจาหรติ อาปตฺติ สงฺฆาทิเสสสฺส มาตุรกฺขิตาย มาตา
ภิกฺขุํ ปหิณติ คจฺฉ ภนฺเต อิตฺถนฺนามํ พฺรูหิ โหตุ อิตฺถนฺนามสฺส
ภริยา ฉนฺทวาสินี โภควาสินี ปฏวาสินี โอทปตฺตกินี โอภตจุมฺพฏา
ทาสี จ ภริยา จ กมฺมการี จ ภริยา จ ธชาหฏา มุหุตฺติกาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
นิกฺเขปปทานิ
มาตุรกฺขิตาย มาตา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหตุ อิตฺถนฺนามสฺส ภริยา ธนกฺกีตา จ ฉนฺทวาสินี
จาติ ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
มาตุรกฺขิตาย มาตา ภิกฺขุํ ปหิณติ คจฺฉ ภนฺเต อิตฺถนฺนามํ พฺรูหิ
โหตุ อิตฺถนฺนามสฺส ภริยา ธนกฺกีตา จ โภควาสินี จ ธนกฺกีตา


จ ปฏวาสินี จ ธนกฺกีตา จ โอทปตฺตกินี จ ธนกฺกีตา จ
โอภตจุมฺพฏา จ ธนกฺกีตา จ ทาสี จ ภริยา จ ธนกฺกีตา
จ กมฺมการี จ ภริยา จ ธนกฺกีตา จ ธชาหฏา จ
ธนกฺกีตา จ มุหุตฺติกา จาติ ปฏิคฺคณฺหาติ วีมํสติ ปจฺจาหรติ
อาปตฺติ สงฺฆาทิเสสสฺส
ขณฺฑจกฺกํ
มาตุรกฺขิตาย มาตา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหตุ อิตฺถนฺนามสฺส ภริยา ฉนฺทวาสินี จ โภควาสินี จ
เป ฉนฺทวาสินี จ มุหุตฺติกา จ ฉนฺทวาสินี จ ธนกฺกีตา จาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
พทฺธจกฺกํ
มูลํ สงฺขิตฺตํ
มาตุรกฺขิตาย มาตา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหตุ อิตฺถนฺนามสฺส ภริยา มุหุตฺติกา จ ธนกฺกีตา จ
เป มุหุตฺติกา จ ธชาหฏา จาติ ปฏิคฺคณฺหาติ วีมํสติ ปจฺจาหรติ
อาปตฺติ สงฺฆาทิเสสสฺส
เอกมูลกํ นิฏฺฐิตํ
เอวํ ทุมูลกํปิ ยาวนวมูลกํ กาตพฺพํ
อิทํ ทสมูลกํ


มาตุรกฺขิตาย มาตา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหตุ อิตฺถนฺนามสฺส ภริยา ธนกฺกีตา จ ฉนฺทวาสินี จ
โภควาสินี จ ปฏวาสินี จ โอทปตฺตกินี จ โอภตจุมฺพฏา จ ทาสี จ
ภริยา จ กมฺมการี จ ภริยา จ ธชาหฏา จ มุหุตฺติกา จาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
ปิตุรกฺขิตาย ปิตา ภิกฺขุํ ปหิณติ มาตาปิตุรกฺขิตาย
มาตาปิตโร ภิกฺขุํ ปหิณนฺติ ภาตุรกฺขิตาย ภาตา ภิกฺขุํ ปหิณติ
ภคินีรกฺขิตาย ภคินี ภิกฺขุํ ปหิณติ ญาติรกฺขิตาย ญาตกา ภิกฺขุํ
ปหิณนฺติ โคตฺตรกฺขิตาย โคตฺตา ภิกฺขุํ ปหิณนฺติ ธมฺมรกฺขิตาย
สหธมฺมิกา ภิกฺขุํ ปหิณนฺติ สารกฺขาย เยน ปริคฺคหิตา โหติ โส
ภิกฺขุํ ปหิณติ สปริทณฺฑาย เยน ทณฺโฑ ฐปิโต โหติ โส ภิกฺขุํ
ปหิณติ คจฺฉ ภนฺเต อิตฺถนฺนามํ พฺรูหิ โหตุ อิตฺถนฺนามสฺส
ภริยา ธนกฺกีตาติ ปฏิคฺคณฺหาติ วีมํสติ ปจฺจาหรติ อาปตฺติ
สงฺฆาทิเสสสฺส สปริทณฺฑาย เยน ทณฺโฑ ฐปิโต โหติ โส ภิกฺขุํ
ปหิณติ คจฺฉ ภนฺเต อิตฺถนฺนามํ พฺรูหิ โหตุ อิตฺถนฺนามสฺส ภริยา
ฉนฺทวาสินี โภควาสินี ปฏวาสินี โอทปตฺตกินี โอภตจุมฺพฏา ทาสี จ
ภริยา จ กมฺมการี จ ภริยา จ ธชาหฏา มุหุตฺติกาติ ปฏิคฺคณฺหาติ
วีมํสติ ปจฺจาหรติ อาปตฺติ สงฺฆาทิเสสสฺส
นิกฺเขปปทานิ


สปริทณฺฑาย เยน ทณฺโฑ ฐปิโต โหติ โส ภิกฺขุํ
ปหิณติ คจฺฉ ภนฺเต อิตฺถนฺนามํ พฺรูหิ โหตุ อิตฺถนฺนามสฺส ภริยา
ธนกฺกีตา จ ฉนฺทวาสินี จ เป ธนกฺกีตา จ มุหุตฺติกา จาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
ขณฺฑจกฺกํ
สปริทณฺฑาย เยน ทณฺโฑ ฐปิโต โหติ โส ภิกฺขุํ
ปหิณติ คจฺฉ ภนฺเต อิตฺถนฺนามํ พฺรูหิ โหตุ อิตฺถนฺนามสฺส ภริยา
ฉนฺทวาสินี จ โภควาสินี จ เป ฉนฺทวาสินี จ มุหุตฺติกา จ
ฉนฺทวาสินี จ ธนกฺกีตา จาติ ปฏิคฺคณฺหาติ วีมํสติ ปจฺจาหรติ
อาปตฺติ สงฺฆาทิเสสสฺส
พทฺธจกฺกํ
มูลํ สงฺขิตฺตํ
สปริทณฺฑาย เยน ทณฺโฑ ฐปิโต โหติ โส ภิกฺขุํ
ปหิณติ คจฺฉ ภนฺเต อิตฺถนฺนามํ พฺรูหิ โหตุ อิตฺถนฺนามสฺส ภริยา
มุหุตฺติกา จ ธนกฺกีตา จ เป มุหุตฺติกา จ ธชาหฏา จาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
เอกมูลกํ นิฏฺฐิตํ
เอวํ ทุมูลกํปิ ยาวนวมูลกํ กาตพฺพํ
อิทํ ทสมูลกํ


สปริทณฺฑาย เยน ทณฺโฑ ฐปิโต โหติ โส ภิกฺขุํ
ปหิณติ คจฺฉ ภนฺเต อิตฺถนฺนามํ พฺรูหิ โหตุ อิตฺถนฺนามสฺส ภริยา
ธนกฺกีตา จ ฉนฺทวาสินี จ โภควาสินี จ ปฏวาสินี จ โอทปตฺตกินี
จ โอภตจุมฺพฏา จ ทาสี จ ภริยา จ กมฺมการี จ ภริยา จ
ธชาหฏา จ มุหุตฺติกา จาติ ปฏิคฺคณฺหาติ วีมํสติ ปจฺจาหรติ
อาปตฺติ สงฺฆาทิเสสสฺส
มาตุรกฺขิตา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหมิ อิตฺถนฺนามสฺส ภริยา ธนกฺกีตาติ ปฏิคฺคณฺหาติ วีมํสติ
ปจฺจาหรติ อาปตฺติ สงฺฆาทิเสสสฺส มาตุรกฺขิตา ภิกฺขุํ ปหิณติ
คจฺฉ ภนฺเต อิตฺถนฺนามํ พฺรูหิ โหมิ อิตฺถนฺนามสฺส ภริยา ฉนฺทวาสินี
โภควาสินี ปฏวาสินี โอทปตฺตกินี โอภตจุมฺพฏา ทาสี จ ภริยา
จ กมฺมการี จ ภริยา จ ธชาหฏา มุหุตฺติกาติ ปฏิคฺคณฺหาติ
วีมํสติ ปจฺจาหรติ อาปตฺติ สงฺฆาทิเสสสฺส
นิกฺเขปปทานิ
มาตุรกฺขิตา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหมิ อิตฺถนฺนามสฺส ภริยา ธนกฺกีตา จ ฉนฺทวาสินี จ เป
ธนกฺกีตา จ มุหุตฺติกา จาติ ปฏิคฺคณฺหาติ วีมํสติ ปจฺจาหรติ
อาปตฺติ สงฺฆาทิเสสสฺส
ขณฺฑจกฺกํ


มาตุรกฺขิตา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหมิ อิตฺถนฺนามสฺส ภริยา ฉนฺทวาสินี จ โภควาสินี จ
เป ฉนฺทวาสินี จ มุหุตฺติกา จ ฉนฺทวาสินี จ ธนกฺกีตา
จาติ ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
พทฺธจกฺกํ
มูลํ สงฺขิตฺตํ
มาตุรกฺขิตา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหมิ อิตฺถนฺนามสฺส ภริยา มุหุตฺติกา จ ธนกฺกีตา จ เป
มุหุตฺติกา จ ธชาหฏา จาติ ปฏิคฺคณฺหาติ วีมํสติ ปจฺจาหรติ
อาปตฺติ สงฺฆาทิเสสสฺส
เอกมูลกํ นิฏฺฐิตํ
ทุมูลกาทีนิปิ เอวํ กาตพฺพานิ
อิทํ ทสมูลกํ
มาตุรกฺขิตา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหมิ อิตฺถนฺนามสฺส ภริยา ธนกฺกีตา จ ฉนฺทวาสินี จ
โภควาสินี จ ปฏวาสินี จ โอทปตฺตกินี จ โอภตจุมฺพฏา จ
ทาสี จ ภริยา จ กมฺมการี จ ภริยา จ ธชาหฏา จ มุหุตฺติกา
จาติ ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
ปิตุรกฺขิตา ภิกฺขุํ ปหิณติ มาตาปิตุรกฺขิตา ภิกฺขุํ
ปหิณติ ภาตุรกฺขิตา ภิกฺขุํ ปหิณติ ภคินีรกฺขิตา ภิกฺขุํ ปหิณติ


ญาติรกฺขิตา ภิกฺขุํ ปหิณติ โคตฺตรกฺขิตา ภิกฺขุํ ปหิณติ ธมฺมรกฺขิตา
ภิกฺขุํ ปหิณติ สารกฺขา ภิกฺขุํ ปหิณติ สปริทณฺฑา ภิกฺขุํ
ปหิณติ คจฺฉ ภนฺเต อิตฺถนฺนามํ พฺรูหิ โหมิ อิตฺถนฺนามสฺส ภริยา
ธนกฺกีตาติ ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
สปริทณฺฑา ภิกฺขุํ ปหิณติ คจฺฉ ภนฺเต อิตฺถนฺนามํ พฺรูหิ โหมิ
อิตฺถนฺนามสฺส ภริยา ฉนฺทวาสินี โภควาสินี ปฏวาสินี โอทปตฺตกินี
โอภตจุมฺพฏา ทาสี จ ภริยา จ กมฺมการี จ ภริยา จ ธชาหฏา
มุหุตฺติกาติ ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
นิกฺเขปปทานิ
สปริทณฺฑา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหมิ อิตฺถนฺนามสฺส ภริยา ธนกฺกีตา จ ฉนฺทวาสินี จ
เป ธนกฺกีตา จ มุหุตฺติกา จาติ ปฏิคฺคณฺหาติ วีมํสติ
ปจฺจาหรติ อาปตฺติ สงฺฆาทิเสสสฺส
ขณฺฑจกฺกํ
สปริทณฺฑา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหมิ อิตฺถนฺนามสฺส ภริยา ฉนฺทวาสินี จ โภควาสินี จ
เป ฉนฺทวาสินี จ มุหุตฺติกา จ ฉนฺทวาสินี จ ธนกฺกีตา จาติ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
พทฺธจกฺกํ
มูลํ สงฺขิตฺตํ


สปริทณฺฑา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหมิ อิตฺถนฺนามสฺส ภริยา มุหุตฺติกา จ ธนกฺกีตา จ เป
มุหุตฺติกา จ ธชาหฏา จาติ ปฏิคฺคณฺหาติ วีมํสติ ปจฺจาหรติ
อาปตฺติ สงฺฆาทิเสสสฺส
เอกมูลกํ นิฏฺฐิตํ
ทุมูลกาทีนิ เอวเมว กาตพฺพานิ
อิทํ ทสมูลกํ
สปริทณฺฑา ภิกฺขุํ ปหิณติ คจฺฉ ภนฺเต อิตฺถนฺนามํ
พฺรูหิ โหมิ อิตฺถนฺนามสฺส ภริยา ธนกฺกีตา จ ฉนฺทวาสินี จ
โภควาสินี จ ปฏวาสินี จ โอทปตฺตกินี จ โอภตจุมฺพฏา จ
ทาสี จ ภริยา จ กมฺมการี จ ภริยา จ ธชาหฏา จ มุหุตฺติกา
จาติ ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
สพฺพํ จกฺกเปยฺยาลํ นิฏฺฐิตํ
ปฏิคฺคณฺหาติ วีมํสติ ปจฺจาหรติ อาปตฺติ สงฺฆาทิเสสสฺส
ปฏิคฺคณฺหาติ วีมํสติ นปฺปจฺจาหรติ อาปตฺติ ถุลฺลจฺจยสฺส
ปฏิคฺคณฺหาติ น วีมํสติ ปจฺจาหรติ อาปตฺติ ถุลฺลจฺจยสฺส
ปฏิคฺคณฺหาติ น วีมํสติ นปฺปจฺจาหรติ อาปตฺติ ทุกฺกฏสฺส
นปฺปฏิคฺคณฺหาติ วีมํสติ ปจฺจาหรติ อาปตฺติ ถุลฺลจฺจยสฺส




นปฺปฏิคฺคณฺหาติ วีมํสติ นปฺปจฺจาหรติ อาปตฺติ ทุกฺกฏสฺส
นปฺปฏิคฺคณฺหาติ น วีมํสติ ปจฺจาหรติ อาปตฺติ ทุกฺกฏสฺส
นปฺปฏิคฺคณฺหาติ น วีมํสติ นปฺปจฺจาหรติ อนาปตฺติ
ปุริโส สมฺพหุเล ภิกฺขู อาณาเปติ คจฺฉถ ภนฺเต
อิตฺถนฺนามํ อิตฺถึ วีมํสถาติ สพฺเพ ปฏิคฺคณฺหนฺติ สพฺเพ วีมํสนฺติ
สพฺเพ ปจฺจาหรนฺติ อาปตฺติ สพฺเพสํ สงฺฆาทิเสสสฺส ปุริโส
สมฺพหุเล ภิกฺขู อาณาเปติ คจฺฉถ ภนฺเต อิตฺถนฺนามํ อิตฺถึ วีมํสถาติ
สพฺเพ ปฏิคฺคณฺหนฺติ สพฺเพ วีมํสนฺติ เอกํ ปจฺจาหราเปนฺติ อาปตฺติ
สพฺเพสํ สงฺฆาทิเสสสฺส ปุริโส สมฺพหุเล ภิกฺขู อาณาเปติ คจฺฉถ
ภนฺเต อิตฺถนฺนามํ อิตฺถึ วีมํสถาติ สพฺเพ ปฏิคฺคณฺหนฺติ เอกํ
วีมํสาเปตฺวา สพฺเพ ปจฺจาหรนฺติ อาปตฺติ สพฺเพสํ สงฺฆาทิเสสสฺส
ปุริโส สมฺพหุเล ภิกฺขู อาณาเปติ คจฺฉถ ภนฺเต อิตฺถนฺนามํ อิตฺถึ
วีมํสถาติ สพฺเพ ปฏิคฺคณฺหนฺติ เอกํ วีมํสาเปตฺวา เอกํ
ปจฺจาหราเปนฺติ อาปตฺติ สพฺเพสํ สงฺฆาทิเสสสฺส ปุริโส ภิกฺขุํ อาณาเปติ
คจฺฉ ภนฺเต อิตฺถนฺนามํ อิตฺถึ วีมํสาติ ปฏิคฺคณฺหาติ วีมํสติ
ปจฺจาหรติ อาปตฺติ สงฺฆาทิเสสสฺส ปุริโส ภิกฺขุํ อาณาเปติ คจฺฉ ภนฺเต
อิตฺถนฺนามํ อิตฺถึ วีมํสาติ ปฏิคฺคณฺหาติ วีมํสติ อนฺเตวาสึ
ปจฺจาหราเปติ อาปตฺติ สงฺฆาทิเสสสฺส ปุริโส ภิกฺขุํ อาณาเปติ คจฺฉ
ภนฺเต อิตฺถนฺนามํ อิตฺถึ วีมํสาติ ปฏิคฺคณฺหาติ อนฺเตวาสึ
วีมํสาเปตฺวา อตฺตนา ปจฺจาหรติ อาปตฺติ สงฺฆาทิเสสสฺส ปุริโส ภิกฺขุํ


อาณาเปติ คจฺฉ ภนฺเต อิตฺถนฺนามํ อิตฺถึ วีมํสาติ ปฏิคฺคณฺหาติ
อนฺเตวาสึ วีมํสาเปติ อนฺเตวาสี วีมํสิตฺวา พหิทฺธา ปจฺจาหรติ
อาปตฺติ อุภินฺนํ ถุลฺลจฺจยสฺส
คจฺฉนฺโต สมฺปาเทติ อาคจฺฉนฺโต วิสํวาเทติ อาปตฺติ
ถุลฺลจฺจยสฺส คจฺฉนฺโต วิสํวาเทติ อาคจฺฉนฺโต สมฺปาเทติ
อาปตฺติ ถุลฺลจฺจยสฺส คจฺฉนฺโต สมฺปาเทติ อาคจฺฉนฺโต สมฺปาเทติ
อาปตฺติ สงฺฆาทิเสสสฺส คจฺฉนฺโต วิสํวาเทติ อาคจฺฉนฺโต วิสํวาเทติ
อนาปตฺติ
อนาปตฺติ สงฺฆสฺส วา เจติยสฺส วา คิลานสฺส วา
กรณีเยน คจฺฉติ อุมฺมตฺตกสฺส อาทิกมฺมิกสฺสาติ
สุตฺตา มตา จ นิกฺขนฺตา อนิตฺถี อิตฺถิปณฺฑกา
กลหํ กตฺวาน สมฺโมทิ สญฺจริตฺตญฺจ ปณฺฑเกติ
เตน โข ปน สมเยน อญฺญตโร ปุริโส อญฺญตรํ ภิกฺขุํ
อาณาเปติ คจฺฉ ภนฺเต อิตฺถนฺนามํ อิตฺถึ วีมํสาติ โส คนฺตฺวา
มนุสฺเส ปุจฺฉิ กหํ อิตฺถนฺนามาติ สุตฺตา ภนฺเตติ ตสฺส กุกฺกุจฺจํ
อโหสิ กจฺจิ นุ โข อหํ สงฺฆาทิเสสสฺส อาปตฺติ อาปนฺโนติ ภควโต
เอตมตฺถํ อาโรเจสิ อนาปตฺติ ภิกฺขุ สงฺฆาทิเสสสฺส อาปตฺติ
ทุกฺกฏสฺสาติ เตน โข ปน สมเยน อญฺญตโร ปุริโส อญฺญตรํ
ภิกฺขุํ อาณาเปติ คจฺฉ ภนฺเต อิตฺถนฺนามํ อิตฺถึ วีมํสาติ โส
คนฺตฺวา มนุสฺเส ปุจฺฉิ กหํ อิตฺถนฺนามาติ มตา ภนฺเตติ


ตสฺส กุกฺกุจฺจํ อโหสิ เป อนาปตฺติ ภิกฺขุ สงฺฆาทิเสสสฺส
อาปตฺติ ทุกฺกฏสฺสาติ เตน โข ปน สมเยน อญฺญตโร ปุริโส
อญฺญตรํ ภิกฺขุํ อาณาเปติ คจฺฉ ภนฺเต อิตฺถนฺนามํ อิตฺถึ วีมํสาติ
โส คนฺตฺวา มนุสฺเส ปุจฺฉิ กหํ อิตฺถนฺนามาติ นิกฺขนฺตา ภนฺเตติ
เป อนิตฺถี ภนฺเตติ เป อิตฺถีปณฺฑกา ภนฺเตติ ตสฺส
กุกฺกุจฺจํ อโหสิ เป อนาปตฺติ ภิกฺขุ สงฺฆาทิเสสสฺส อาปตฺติ
ทุกฺกฏสฺสาติ
เตน โข ปน สมเยน อญฺญตรา อิตฺถี สามิเกน สห
ภณฺฑิตฺวา มาตุฆรํ อคมาสิ กุลูปโก ภิกฺขุ สมฺโมทนียํ อกาสิ
ตสฺส กุกฺกุจฺจํ อโหสิ เป อลํวจนียา ภิกฺขูติ นาลํวจนียา
ภควาติ อนาปตฺติ ภิกฺขุ นาลํวจนีเยติ
เตน โข ปน สมเยน อญฺญตโร ภิกฺขุ ปณฺฑเก
สญฺจริตฺตํ สมาปชฺชิ ตสฺส กุกฺกุจฺจํ อโหสิ เป อนาปตฺติ
ภิกฺขุ สงฺฆาทิเสสสฺส อาปตฺติ ถุลฺลจฺจยสฺสาติ
ปญฺจมสงฺฆาทิเสสํ นิฏฺฐิตํ



ฉฏฺฐสงฺฆาทิเสสํ
เตน สมเยน พุทฺโธ ภควา ราชคเห วิหรติ เวฬุวเน
กลนฺทกนิวาเป เตน โข ปน สมเยน อาฬวิกา ภิกฺขู
สญฺญาจิกาโย กุฏิกาโย การาเปนฺติ อสฺสามิกาโย อตฺตุทฺเทสิกาโย
อปฺปมาณิกาโย ตาโย น นิฏฺฐานํ คจฺฉนฺติ เต ยาจนพหุลา
วิญฺญตฺติพหุลา วิหรนฺติ ปุริสํ เทถ ปุริสตฺถกรํ เทถ โคณํ เทถ
สกฏํ เทถ วาสึ เทถ ผรสุํ เทถ กุฐารึ เทถ กุทฺทาลํ เทถ
นิขาทนํ เทถ วลฺลึ เทถ เวฬฬ เทถ มุญฺชํ เทถ ปพฺพชํ เทถ
ติณํ เทถ มตฺติกํ เทถาติ มนุสฺสา อุปทฺทุตา ยาจนาย อุปทฺทุตา
วิญฺญตฺติยา ภิกฺขู ทิสฺวา อุพฺพิชฺชนฺติปิ อุตฺตสนฺติปิ ปลายนฺติปิ
อญฺเญนปิ คจฺฉนฺติ อญฺเญนปิ มุขํ กโรนฺติ ทฺวารํปิ ถเกนฺติ
คาวีปิ ทิสฺวา ปลายนฺติ ภิกฺขูติ มญฺญมานา
อถโข อายสฺมา มหากสฺสโป ราชคเห วสฺสํ วุตฺโถ
เยน อาฬวี เตน ปกฺกามิ อนุปุพฺเพน จาริกํ จรมาโน เยน
อาฬวี ตทวสริ ตตฺร สุทํ อายสฺมา มหากสฺสโป อาฬวิยํ
วิหรติ อคฺคาฬเว เจติเย อถโข อายสฺมา มหากสฺสโป
ปุพฺพณฺหสมยํ นิวาเสตฺวา ปตฺตจีวรมาทาย อาฬวึ ปิณฺฑาย ปาวิสิ




มนุสฺสา อายสฺมนฺตํ มหากสฺสปํ ปสฺสิตฺวา อุพฺพิชฺชนฺติปิ อุตฺตสนฺติปิ
ปลายนฺติปิ อญฺเญนปิ คจฺฉนฺติ อญฺเญนปิ มุขํ กโรนฺติ ทฺวารํปิ
ถเกนฺติ อถโข อายสฺมา มหากสฺสโป อาฬวิยํ ปิณฺฑาย จริตฺวา
ปจฺฉาภตฺตํ ปิณฺฑปาตปฏิกฺกนฺโต ภิกฺขู อามนฺเตสิ ปุพฺพายํ อาวุโส
อาฬวี สุภิกฺขา อโหสิ สุลภปิณฺฑา สุกรา อุญฺเฉน ปคฺคเหน
ยาเปตุํ เอตรหิ โข ปนายํ อาฬวี ทุพฺภิกฺขา ทุลฺลภปิณฺฑา น
สุกรา อุญฺเฉน ปคฺคเหน ยาเปตุํ โก นุ โข อาวุโส เหตุ โก
ปจฺจโย เยนายํ อาฬวี ทุพฺภิกฺขา ทุลฺลภปิณฺฑา น สุกรา อุญฺเฉน
ปคฺคเหน ยาเปตุนฺติ อถโข เต ภิกฺขู อายสฺมโต มหากสฺสปสฺส
เอตมตฺถํ อาโรเจสุํ
อถโข ภควา ราชคเห ยถาภิรนฺตํ วิหริตฺวา เยน
อาฬวี เตน จาริกํ ปกฺกามิ อนุปุพฺเพน จาริกํ จรมาโน เยน
อาฬวี ตทวสริ ตตฺร สุทํ ภควา อาฬวิยํ วิหรติ อคฺคาฬเว
เจติเย อถโข อายสฺมา มหากสฺสโป เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข อายสฺมา มหากสฺสโป ภควโต เอตมตฺถํ อาโรเจสิ
อถโข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ
สนฺนิปาตาเปตฺวา อาฬวิเก ภิกฺขู ปฏิปุจฺฉิ สจฺจํ กิร ตุมฺเห ภิกฺขเว
สญฺญาจิกาโย กุฏิกาโย การาเปถ อสฺสามิกาโย อตฺตุทฺเทสิกาโย



อปฺปมาณิกาโย ตาโย น นิฏฺฐานํ คจฺฉนฺติ เต ตุมฺเห ยาจนพหุลา
วิญฺญตฺติพหุลา วิหรถ ปุริสํ เทถ ปุริสตฺถกรํ เทถ โคณํ เทถ
สกฏํ เทถ วาสึ เทถ ผรุสํ เทถ กุฐารึ เทถ กุทฺทาลํ เทถ
นิขาทนํ เทถ วลฺลึ เทถ เวฬฬ เทถ มุญฺชํ เทถ ปพฺพชํ เทถ
ติณํ เทถ มตฺติกํ เทถาติ มนุสฺสา อุปทฺทุตา ยาจนาย อุปทฺทุตา
วิญฺญตฺติยา ภิกฺขู ทิสฺวา อุพฺพิชฺชนฺติปิ อุตฺตสนฺติปิ ปลายนฺติปิ
อญฺเญนปิ คจฺฉนฺติ อญฺเญนปิ มุขํ กโรนฺติ ทฺวารํปิ ถเกนฺติ
คาวีปิ ทิสฺวา ปลายนฺติ ภิกฺขูติ มญฺญมานาติ สจฺจํ ภควาติ
วิครหิ พุทฺโธ ภควา อนนุจฺฉวิกํ โมฆปุริสา เป อกรณียํ
กถํ หิ นาม ตุเมฺห โมฆปุริสา สญฺญาจิกาโย กุฏิกาโย
การาเปสฺสถ อสฺสามิกาโย อตฺตุทฺเทสิกาโย อปฺปมาณิกาโย ตาโย น
นิฏฺฐานํ คจฺฉนฺติ เต ตุเมฺห ยาจนพหุลา วิญฺญตฺติพหุลา วิหริสฺสถ
ปุริสํ เทถ ปุริสตฺถกรํ เทถ โคณํ เทถ สกฏํ เทถ วาสึ เทถ
ผรุสํ เทถ กุฐารึ เทถ กุทฺทาลํ เทถ นิขาทนํ เทถ วลฺลึ เทถ
เวฬฬ เทถ มุญฺชํ เทถ ปพฺพชํ เทถ ติณํ เทถ มตฺติกํ เทถาติ เนตํ
โมฆปุริสา อปฺปสนฺนานํ วา ปสาทาย เป อญฺญถตฺตายาติ
อถโข ภควา อาฬวิเก ภิกฺขู อเนกปริยาเยน วิครหิตฺวา เป
ภิกฺขูนํ ตทนุจฺฉวิกํ ตทนุโลมิกํ ธมฺมึ กถํ กตฺวา ภิกฺขู อามนฺเตสิ




ภูตปุพฺพํ ภิกฺขเว เทฺว ภาตโร อิสโย คงฺคํ นทึ
อุปนิสฺสาย วิหรึสุ อถโข ภิกฺขเว มณิกณฺโฐ นาคราชา คงฺคํ
นทึ อุตฺตริตฺวา เยน กนิฏฺโฐ อิสิ เตนุปสงฺกมิ อุปสงฺกมิตฺวา
กนิฏฺฐํ อิสึ สตฺตกฺขตฺตุํ โภเคหิ ปริกฺขิปิตฺวา อุปริ มุทฺธนิ มหนฺตํ
ผณํ กริตฺวา อฏฺฐาสิ อถโข ภิกฺขเว กนิฏฺโฐ อิสิ ตสฺส
นาคสฺส ภยา กิโส อโหสิ ลูโข ทุพฺพณฺโณ
อุปฺปณฺฑุปฺปณฺฑุกชาโต ธมนิสนฺถตคตฺโต อทฺทสา โข ภิกฺขเว เชฏฺโฐ อิสิ
กนิฏฺฐํ อิสึ กิสํ ลูขํ ทุพฺพณฺณํ อุปฺปณฺฑุปฺปณฺฑุกชาตํ
ธมนิสนฺถตคตฺตํ ทิสฺวาน กนิฏฺฐํ อิสึ เอตทโวจ กิสฺส ตฺวํ โภ กิโส ลูโข
ทุพฺพณฺโณ อุปฺปณฺฑุปฺปณฺฑุกชาโต ธมนิสนฺถตคตฺโตติ อิธ
เม โภ มณิกณฺโฐ นาคราชา คงฺคํ นทึ อุตฺตริตฺวา เยนาหํ
เตนุปสงฺกมิ อุปสงฺกมิตฺวา มํ สตฺตกฺขตฺตุํ โภเคหิ ปริกฺขิปิตฺวา
อุปริ มุทฺธนิ มหนฺตํ ผณํ กริตฺวา อฏฺฐาสิ ตสฺสาหํ โภ นาคสฺส
ภยา กิโส ลูโข ทุพฺพณฺโณ อุปฺปณฺฑุปฺปณฺฑุกชาโต
ธมนิสนฺถตคตฺโตติ อิจฺฉสิ ปน ตฺวํ โภ ตสฺส นาคสฺส อนาคมนนฺติ
อิจฺฉามหํ โภ ตสฺส นาคสฺส อนาคมนนฺติ อปิ ปน ตฺวํ โภ
ตสฺส นาคสฺส กิญฺจิ ปสฺสสีติ ปสฺสามหํ โภ มณิมสฺส กณฺเฐ
ปิลนฺธนนฺติ เตนหิ ตฺวํ โภ ตํ นาคํ มณึ ยาจ มณึ เม โภ
เทหิ มณินา เม อตฺโถติ อถโข ภิกฺขเว มณิกณฺโฐ นาคราชา
คงฺคํ นทึ อุตฺตริตฺวา เยน กนิฏฺโฐ อิสิ เตนุปสงฺกมิ อุปสงฺกมิตฺวา


เอกมนฺตํ อฏฺฐาสิ เอกมนฺตํ ฐิตํ โข ภิกฺขเว มณิกณฺฐํ
นาคราชานํ กนิฏฺโฐ อิสิ เอตทโวจ มณึ เม โภ เทหิ มณินา
เม อตฺโถติ อถโข ภิกฺขเว มณิกณฺโฐ นาคราชา ภิกฺขุ มณึ
ยาจติ ภิกฺขุสฺส มณินา อตฺโถติ ขิปฺปเมว อคมาสิ ทุติยมฺปิ
โข ภิกฺขเว มณิกณฺโฐ นาคราชา คงฺคํ นทึ อุตฺตริตฺวา เยน
กนิฏฺโฐ อิสิ เตนุปสงฺกมิ อทฺทสา โข ภิกฺขเว กนิฏฺโฐ อิสิ
มณิกณฺฐํ นาคราชานํ ทูรโต ว อาคจฺฉนฺตํ ทิสฺวาน มณิกณฺฐํ
นาคราชานํ เอตทโวจ มณึ เม โภ เทหิ มณินา เม อตฺโถติ
อถโข ภิกฺขเว มณิกณฺโฐ นาคราชา ภิกฺขุ มณึ ยาจติ ภิกฺขุสฺส
มณินา อตฺโถติ ตโต ว ปฏินิวตฺติ ตติยมฺปิ โข ภิกฺขเว
มณิกณฺโฐ นาคราชา คงฺคํ นทึ อุตฺตรติ อทฺทสา โข ภิกฺขเว
กนิฏฺโฐ อิสิ มณิกณฺฐํ นาคราชานํ คงฺคํ นทึ อุตฺตรนฺตํ ทิสฺวาน
มณิกณฺฐํ นาคราชานํ เอตทโวจ มณึ เม โภ เทหิ มณินา เม
อตฺโถติ อถโข ภิกฺขเว มณิกณฺโฐ นาคราชา กนิฏฺฐํ อิสึ
คาถาหิ อชฺฌภาสิ
มมนฺนปานํ วิปุลํ อุฬารํ
อุปฺปชฺชตีมสฺส มณิสฺส เหตุ
ตนฺเต น ทสฺสํ อติยาจโกสิ
น จาปิ เต อสฺสมมาคมิสฺสํ
สุสู ยถา สกฺขรโธตปาณิ


ตาเสสิ มํ เสลมยาจมาโน
ตนฺเต น ทสฺสํ อติยาจโกสิ
น จาปิ เต อสฺสมมาคมิสฺสนฺติ
อถโข ภิกฺขเว มณิกณฺโฐ นาคราชา ภิกฺขุ มณึ ยาจติ ภิกฺขุสฺส
มณินา อตฺโถติ ปกฺกามิ ตถา ปกฺกนฺโต ว อโหสิ น
ปุน ปจฺจาคญฺฉิ อถโข ภิกฺขเว กนิฏฺโฐ อิสิ ตสฺส นาคสฺส
ทสฺสนียสฺส อทสฺสเนน ภิยฺโยโส มตฺตาย กิโส อโหสิ ลูโข
ทุพฺพณฺโณ อุปฺปณฺฑุปฺปณฺฑุกชาโต ธมนิสนฺถตคตฺโต อทฺทสา
โข ภิกฺขเว เชฏฺโฐ อิสิ กนิฏฺฐํ อิสึ ภิยฺโยโส มตฺตาย กิสํ
ลูขํ ทุพฺพณฺณํ อุปฺปณฺฑุปฺปณฺฑุกชาตํ ธมนิสนฺถตคตฺตํ ทิสฺวาน
กนิฏฺฐํ อิสึ เอตทโวจ กิสฺส ตฺวํ โภ ภิยฺโยโส มตฺตาย กิโส
ลูโข ทุพฺพณฺโณ อุปฺปณฺฑุปฺปณฺฑุกชาโต ธมนิสนฺถตคตฺโตติ
ตสฺสาหํ โภ นาคสฺส ทสฺสนียสฺส อทสฺสเนน ภิยฺโยโส มตฺตาย
กิโส ลูโข ทุพฺพณฺโณ อุปฺปณฺฑุปฺปณฺฑุกชาโต
ธมนิสนฺถตคตฺโตติ อถโข ภิกฺขเว เชฏฺโฐ อิสิ กนิฏฺฐํ อิสึ คาถาย
อชฺฌภาสิ
น ตํ ยาเจ ยสฺส ปิยํ ชิคึเส
เทสฺโส จ โหติ อติยาจนาย




นาโค มณึ ยาจิโต พฺราหฺมเณน
อทสฺสนญฺเญว ตทชฺฌคมาติ
เตสํ หิ นาม ภิกฺขเว ติรจฺฉานคตานํ ปาณานํ อมนาปา ภวิสฺสติ
ยาจนา อมนาปา วิญฺญตฺติ กิมงฺคํ ปน มนุสฺสภูตานํ
ภูตปุพฺพํ ภิกฺขเว อญฺญตโร ภิกฺขุ หิมวนฺตปสฺเส วิหรติ
อญฺญตรสฺมึ วนสณฺเฑ ตสฺส โข ปน ภิกฺขเว วนสณฺฑสฺส
อวิทูเร มหนฺตํ นินฺนํ ปลฺลลํ อถโข ภิกฺขเว มหาสกุณสงฺโฆ
ตสฺมึ ปลฺลเล ทิวสํ โคจรํ จริตฺวา สายํ ตํ วนสณฺฑํ วาสาย
อุปคจฺฉติ อถโข ภิกฺขเว โส ภิกฺขุ ตสฺส สกุณสงฺฆสฺส สทฺเทน
อุพฺพาโฬฺห เยนาหํ เตนุปสงฺกมิ อุปสงฺกมิตฺวา มํ อภิวาเทตฺวา
เอกมนฺตํ นิสีทิ เอกมนฺตํ นิสินฺนํ โข อหํ ภิกฺขเว ตํ ภิกฺขุํ
เอตทโวจํ กจฺจิ ภิกฺขุ ขมนียํ กจฺจิ ยาปนียํ กจฺจิสิ อปฺปกิลมเถน
อทฺธานํ อาคโต กุโต จ ตฺวํ ภิกฺขุ อาคจฺฉสีติ ขมนียํ ภควา
ยาปนียํ ภควา อปฺปกิลมเถน จาหํ ภนฺเต อทฺธานํ อาคโต
อตฺถิ ภนฺเต หิมวนฺตปสฺเส มหาวนสณฺโฑ ตสฺส โข ปน ภนฺเต
วนสณฺฑสฺส อวิทูเร มหนฺตํ นินฺนํ ปลฺลลํ อถโข ภนฺเต
มหาสกุณสงฺโฆ ตสฺมึ ปลฺลเล ทิวสํ โคจรํ จริตฺวา สายํ ตํ วนสณฺฑํ
วาสาย อุปคจฺฉติ ตโต อหํ ภควา อาคจฺฉามิ ตสฺส สกุณสงฺฆสฺส
สทฺเทน อุพฺพาโฬฺหติ อิจฺฉสิ ปน ตฺวํ ภิกฺขุ ตสฺส สกุณสงฺฆสฺส



อนาคมนนฺติ อิจฺฉามหํ ภนฺเต ตสฺส สกุณสงฺฆสฺส อนาคมนนฺติ
เตนหิ ตฺวํ ภิกฺขุ ตตฺถ คนฺตฺวา ตํ วนสณฺฑํ อชฺโฌคาเหตฺวา
รตฺติยา ปฐมํ ยามํ ติกฺขตฺตุํ สทฺทมนุสฺสาเวหิ สุณนฺตุ เม โภนฺโต
สกุณา ยาวติกา อิมสฺมึ วนสณฺเฑ วาสํ อุปคตา ปตฺเตน เม
อตฺโถ เอเกกํ เม โภนฺโต ปตฺตํ ททนฺตูติ รตฺติยา มชฺฌิมํ ยามํ
เป รตฺติยา ปจฺฉิมํ ยามํ ติกฺขตฺตุํ สทฺทมนุสฺสาเวหิ สุณนฺตุ
เม โภนฺโต สกุณา ยาวติกา อิมสฺมึ วนสณฺเฑ วาสํ อุปคตา
ปตฺเตน เม อตฺโถ เอเกกํ เม โภนฺโต ปตฺตํ ททนฺตูติ อถโข
ภิกฺขเว โส ภิกฺขุ ตตฺถ คนฺตฺวา ตํ วนสณฺฑํ อชฺโฌคาเหตฺวา
รตฺติยา ปฐมํ ยามํ ติกฺขตฺตุํ สทฺทมนุสฺสาเวสิ สุณนฺตุ เม โภนฺโต
สกุณา ยาวติกา อิมสฺมึ วนสณฺเฑ วาสํ อุปคตา ปตฺเตน เม
อตฺโถ เอเกกํ เม โภนฺโต ปตฺตํ ททนฺตูติ รตฺติยา มชฺฌิมํ ยามํ
เป รตฺติยา ปจฺฉิมํ ยามํ ติกฺขตฺตุํ สทฺทมนุสฺสาเวสิ สุณนฺตุ เม
โภนฺโต สกุณา ยาวติกา อิมสฺมึ วนสณฺเฑ วาสํ อุปคตา ปตฺเตน
เม อตฺโถ เอเกกํ เม โภนฺโต ปตฺตํ ททนฺตูติ อถโข ภิกฺขเว
โส สกุณสงฺโฆ ภิกฺขุ ปตฺตํ ยาจติ ภิกฺขุสฺส ปตฺเตน อตฺโถติ
ตมฺหา วนสณฺฑา ปกฺกามิ ตถา ปกฺกนฺโต ว อโหสิ น ปุน ปจฺจาคญฺฉิ
เตสํ หิ นาม ภิกฺขเว ติรจฺฉานคตานํ ปาณานํ อมนาปา
ภวิสฺสติ ยาจนา อมนาปา วิญฺญตฺติ กิมงฺคํ ปน มนุสฺสภูตานํ
ภูตปุพฺพํ ภิกฺขเว รฏฺฐปาลสฺส กุลปุตฺตสฺส ปิตา รฏฺฐปาลํ


กุลปุตฺตํ คาถาย อชฺฌภาสิ
อปาหนฺเต น ชานามิ รฏฺฐปาล พหู ชนา
เย มํ สงฺคมฺม ยาจนฺติ กสฺมา มํ ตฺวํ น ยาจสีติ
ยาจโก อปฺปิโย โหติ ยาจํ อททมปฺปิโย
ตสฺมาหนฺตํ น ยาจามิ มา เม วิทฺเทสนา อหูติ
โส หิ นาม ภิกฺขเว รฏฺฐปาโล กุลปุตฺโต สกํ ปิตรํ เอวํ วกฺขติ
กิมงฺคํ ปน ชโน ชนํ
คิหีนํ หิ ภิกฺขเว ทุสฺสํหรานิ โภคานิ สมฺภตานิปิ
ทุรนุรกฺขิยานิ ตตฺถ นาม ตุเมฺห โมฆปุริสา เอวํ ทุสฺสํหเรสุ โภเคสุ
สมฺภเตสุปิ ทุรนุรกฺขิเยสุ ยาจนพหุลา วิญฺญตฺติพหุลา วิหริสฺสถ
ปุริสํ เทถ ปุริสตฺถกรํ เทถ โคณํ เทถ สกฏํ เทถ วาสึ เทถ
ผรสุํ เทถ กุฐารึ เทถ กุทฺทาลํ เทถ นิขาทนํ เทถ วลฺลึ เทถ
เวฬฬ เทถ มุญฺชํ เทถ ปพฺพชํ เทถ ติณํ เทถ มตฺติกํ เทถาติ
เนตํ โมฆปุริสา อปฺปสนฺนานํ วา ปสาทาย เป เอวญฺจ ปน
ภิกฺขเว อิมํ สิกฺขาปทํ อุทฺทิเสยฺยาถ สญฺญาจิกาย ปน ภิกฺขุนา
กุฏึ การยมาเนน อสฺสามิกํ อตฺตุทฺเทสํ ปมาณิกา กาเรตพฺพา
ตตฺริทํ ปมาณํ ทีฆโส ทฺวาทส วิทตฺถิโย สุคตวิทตฺถิยา ติริยํ
สตฺตนฺตรา ภิกฺขู อภิเนตพฺพา วตฺถุเทสนาย เตหิ ภิกฺขูหิ วตฺถุํ




เทเสตพฺพํ อนารมฺภํ สปริกฺกมนํ สารมฺเภ เจ ภิกฺขุ วตฺถุสฺมึ
อปริกฺกมเน สญฺญาจิกาย กุฏึ กาเรยฺย ภิกฺขู วา อนภิเนยฺย
วตฺถุเทสนาย ปมาณํ วา อติกฺกาเมยฺย สงฺฆาทิเสโสติ
สญฺญาจิกา นาม สยํ ยาจิตฺวา ปุริสํปิ ปุริสตฺถกรํปิ
โคณํปิ สกฏํปิ วาสึปิ ผรสสปิ กุฐารึปิ กุทฺทาลํปิ นิขาทนํปิ เป
ติณํปิ มตฺติกํปิ กุฏี นาม อุลฺลิตฺตา วา โหติ อวลิตฺตา วา
อุลฺลิตฺตาวลิตฺตา วา การยมาเนนาติ กโรนฺโต วา การาเปนฺโต
วา อสฺสามิกนฺติ น อญฺโญ โกจิ สามิโก โหติ อิตฺถี วา
ปุริโส วา คหฏฺโฐ วา ปพฺพชิโต วา อตฺตุทฺเทสนฺติ อตฺตโน
อตฺถาย ปมาณิกา กาเรตพฺพา ตตฺริทํ ปมาณํ ทีฆโส ทฺวาทส
วิทตฺถิโย สุคตวิทตฺถิยาติ พาหิริเมน มาเนน ติริยํ สตฺตนฺตราติ
อพฺภนฺตริเมน มาเนน
ภิกฺขู อภิเนตพฺพา วตฺถุเทสนายาติ เตน กุฏีการเกน
ภิกฺขุนา กุฏีวตฺถุํ โสเธตฺวา สงฺฆํ อุปสงฺกมิตฺวา เอกํสํ อุตฺตราสงฺคํ
กริตฺวา วุฑฺฒานํ ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา
อญฺชลึ ปคฺคเหตฺวา เอวมสฺส วจนีโย อหํ ภนฺเต สญฺญาจิกาย
กุฏึ กตฺตุกาโม อสฺสามิกํ อตฺตุทฺเทสํ โสหํ ภนฺเต สงฺฆํ กุฏีวตฺถุโอโลกนํ
ยาจามีติ ทุติยมฺปิ ยาจิตพฺพา ตติยมฺปิ ยาจิตพฺพา




สเจ สพฺโพ สงฺโฆ อุสฺสหติ กุฏีวตฺถุํ โอโลเกตุํ สพฺเพน สงฺเฆน
โอโลเกตพฺพํ โน เจ สพฺโพ สงฺโฆ อุสฺสหติ กุฏีวตฺถุํ โอโลเกตุํ
เย ตตฺถ โหนฺติ ภิกฺขู พฺยตฺตา ปฏิพลา สารมฺภํ อนารมฺภํ
สปริกฺกมนํ อปริกฺกมนํ ชานิตุํ เต ยาจิตฺวา สมฺมนฺนิตพฺพา
เอวญฺจ ปน ภิกฺขเว สมฺมนฺนิตพฺพา พฺยตฺเตน ภิกฺขุนา ปฏิพเลน
สงฺโฆ ญาเปตพฺโพ สุณาตุ เม ภนฺเต สงฺโฆ อยํ อิตฺถนฺนาโม
ภิกฺขุ สญฺญาจิกาย กุฏึ กตฺตุกาโม อสฺสามิกํ อตฺตุทฺเทสํ โส สงฺฆํ
กุฏีวตฺถุโอโลกนํ ยาจติ ยทิ สงฺฆสฺส ปตฺตกลฺลํ สงฺโฆ
อิตฺถนฺนามญฺจ อิตฺถนฺนามญฺจ ภิกฺขู สมฺมนฺเนยฺย อิตฺถนฺนามสฺส ภิกฺขุโน
กุฏีวตฺถุํ โอโลเกตุํ เอสา ญตฺติ สุณาตุ เม ภนฺเต สงฺโฆ อยํ
อิตฺถนฺนาโม ภิกฺขุ สญฺญาจิกาย กุฏึ กตฺตุกาโม อสฺสามิกํ อตฺตุทฺเทสํ
โส สงฺฆํ กุฏีวตฺถุโอโลกนํ ยาจติ สงฺโฆ อิตฺถนฺนามญฺจ
อิตฺถนฺนามญฺจ ภิกฺขู สมฺมนฺนติ อิตฺถนฺนามสฺส ภิกฺขุโน กุฏีวตฺถุํ โอโลเกตุํ
ยสฺสายสฺมโต ขมติ อิตฺถนฺนามสฺส จ อิตฺถนฺนามสฺส จ ภิกฺขูนํ
สมฺมติ อิตฺถนฺนามสฺส ภิกฺขุโน กุฏีวตฺถุํ โอโลเกตุํ โส ตุณฺหสฺส
ยสฺส นกฺขมติ โส ภาเสยฺย สมฺมตา สงฺเฆน อิตฺถนฺนาโม จ
อิตฺถนฺนาโม จ ภิกฺขู อิตฺถนฺนามสฺส ภิกฺขุโน กุฏีวตฺถุํ โอโลเกตุํ
ขมติ สงฺฆสฺส ตสฺมา ตุณฺหี เอวเมตํ ธารยามีติ
เตหิ สมฺมเตหิ ภิกฺขูหิ ตตฺถ คนฺตฺวา กุฏีวตฺถุํ โอโลเกตพฺพํ
สารมฺภํ อนารมฺภํ สปริกฺกมนํ อปริกฺกมนํ ชานิตพฺพํ สเจ สารมฺภํ


โหติ อปริกฺกมนํ มายิธ กรีติ วตฺตพฺโพ สเจ อนารมฺภํ โหติ
สปริกฺกมนํ สงฺฆสฺส อาโรเจตพฺพํ อนารมฺภํ สปริกฺกมนนฺติ เตน
กุฏีการเกน ภิกฺขุนา สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา
วุฑฺฒานํ ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา อญฺชลึ
ปคฺคเหตฺวา เอวมสฺส วจนีโย อหํ ภนฺเต สญฺญาจิกาย กุฏึ
กตฺตุกาโม อสฺสามิกํ อตฺตุทฺเทสํ โสหํ ภนฺเต สงฺฆํ กุฏีวตฺถุเทสนํ
ยาจามีติ ทุติยมฺปิ ยาจิตพฺพา ตติยมฺปิ ยาจิตพฺพา พฺยตฺเตน
ภิกฺขุนา ปฏิพเลน สงฺโฆ ญาเปตพฺโพ สุณาตุ เม ภนฺเต สงฺโฆ
อยํ อิตฺถนฺนาโม ภิกฺขุ สญฺญาจิกาย กุฏึ กตฺตุกาโม อสฺสามิกํ
อตฺตุทฺเทสํ โส สงฺฆํ กุฏีวตฺถุเทสนํ ยาจติ ยทิ สงฺฆสฺส ปตฺตกลฺลํ
สงฺโฆ อิตฺถนฺนามสฺส ภิกฺขุโน กุฏีวตฺถุํ เทเสยฺย เอสา ญตฺติ
สุณาตุ เม ภนฺเต สงฺโฆ อยํ อิตฺถนฺนาโม ภิกฺขุ สญฺญาจิกาย กุฏึ
กตฺตุกาโม อสฺสามิกํ อตฺตุทฺเทสํ โส สงฺฆํ กุฏีวตฺถุเทสนํ ยาจติ
สงฺโฆ อิตฺถนฺนามสฺส ภิกฺขุโน กุฏีวตฺถุํ เทเสติ ยสฺสายสฺมโต
ขมติ อิตฺถนฺนามสฺส ภิกฺขุโน กุฏีวตฺถุสฺส เทสนา โส ตุณฺหสฺส
ยสฺส นกฺขมติ โส ภาเสยฺย เทสิตํ สงฺเฆน อิตฺถนฺนามสฺส ภิกฺขุโน
กุฏีวตฺถุํ ขมติ สงฺฆสฺส ตสฺมา ตุณฺหี เอวเมตํ ธารยามีติ
สารมฺภํ นาม กิปิลฺลิกานํ วา อาสโย โหติ อุปจิกานํ
วา อาสโย โหติ อุนฺทุรานํ วา อาสโย โหติ อหีนํ วา อาสโย
โหติ วิจฺฉิกานํ วา อาสโย โหติ สตปทีนํ วา อาสโย โหติ


หตฺถีนํ วา อาสโย โหติ อสฺสานํ วา อาสโย โหติ สีหานํ
วา อาสโย โหติ พฺยคฺฆานํ วา อาสโย โหติ ทีปีนํ วา อาสโย
โหติ อจฺฉานํ วา อาสโย โหติ ตรจฺฉานํ วา อาสโย โหติ เยสํ
เกสญฺจิ ติรจฺฉานคตานํ วา ปาณานํ อาสโย โหติ ปุพฺพณฺณนิสฺสิตํ
วา โหติ อปรณฺณนิสฺสิตํ วา โหติ อพฺภาฆาตนิสฺสิตํ วา โหติ
อาฆาตนนิสฺสิตํ วา โหติ สุสานนิสฺสิตํ วา โหติ อุยฺยานนิสฺสิตํ วา โหติ
ราชวตฺถุนิสฺสิตํ วา โหติ หตฺถิสาลานิสฺสิตํ วา โหติ อสฺสสาลานิสฺสิตํ
วา โหติ พนฺธนาคารนิสฺสิตํ วา โหติ ปานาคารนิสฺสิตํ วา โหติ
สูนนิสฺสิตํ วา โหติ รจฺฉานิสฺสิตํ วา โหติ จจฺจรนิสฺสิตํ วา โหติ
สภานิสฺสิตํ วา โหติ สํสรณนิสฺสิตํ วา โหติ เอตํ สารมฺภํ นาม
อปริกฺกมนํ นาม น สกฺกา โหติ ยถายุตฺเตน สกเฏนฐ
อนุปริคนฺตุํ สมนฺตา นิสฺเสณิยา อนุปริคนฺตุํ เอตํ อปริกฺกมนํ นาม ท
อนารมฺภํ นาม น กิปิลฺลิกานํ วา อาสโย โหติ น
อุปจิกานํ วา อาสโย โหติ น อุนฺทุรานํ วา อาสโย โหติ น
อหีนํ วา อาสโย โหติ น วิจฺฉิกานํ วา อาสโย โหติ น
สตปทีนํ วา อาสโย โหติ เป น สํสรณนิสฺสิตํ วา โหติ
เอตํ อนารมฺภํ นาม
สปริกฺกมนํ นาม สกฺกา โหติ ยถายุตฺเตน สกเฏน
อนุปริคนฺตุํ สมนฺตา นิสฺเสณิยา อนุปริคนฺตุํ เอตํ สปริกฺกมนํ นาม
สญฺญาจิกา นาม สยํ ยาจิตฺวา ปุริสํปิ ปุริสตฺถกรํปิ


เป นิขาทนํปิ กุฏี นาม อุลฺลิตฺตา วา โหติ อวลิตฺตา วา
อุลฺลิตฺตาวลิตฺตา วา กาเรยฺยาติ กโรติ วา การาเปติ วา
ภิกฺขู วา อนภิเนยฺย วตฺถุเทสนาย ปมาณํ วา อติกฺกาเมยฺยาติ
ญตฺติทุติเยน กมฺเมน กุฏีวตฺถุํ น เทสาเปตฺวา อายามโต วา
วิตฺถารโต วา อนฺตมโส เกสคฺคมตฺตมฺปิ อติกฺกาเมตฺวา กโรติ วา
การาเปติ วา ปโยเค ทุกฺกฏํ เอกปิณฺฑํ อนาคเต อาปตฺติ
ถุลฺลจฺจยสฺส ตสฺมึ ปิณฺเฑ อาคเต อาปตฺติ สงฺฆาทิเสสสฺส
สงฺฆาทิเสโสติ เป เตนปิ วุจฺจติ สงฺฆาทิเสโสติ
ภิกฺขุ กุฏึ กโรติ อเทสิตวตฺถุกํ สารมฺภํ อปริกฺกมนํ
อาปตฺติ สงฺฆาทิเสเสน ทฺวินฺนํ ทุกฺกฏานํ ภิกฺขุ กุฏึ กโรติ อเทสิตวตฺถุกํ
สารมฺภํ สปริกฺกมนํ อาปตฺติ สงฺฆาทิเสเสน ทุกฺกฏสฺส
ภิกฺขุ กุฏึ กโรติ อเทสิตวตฺถุกํ อนารมฺภํ อปริกฺกมนํ อาปตฺติ
สงฺฆาทิเสเสน ทุกฺกฏสฺส ภิกฺขุ กุฏึ กโรติ อเทสิตวตฺถุกํ อนารมฺภํ
สปริกฺกมนํ อาปตฺติ สงฺฆาทิเสสสฺส ภิกฺขุ กุฏึ กโรติ เทสิตวตฺถุกํ
สารมฺภํ อปริกฺกมนํ อาปตฺติ ทฺวินฺนํ ทุกฺกฏานํ ภิกฺขุ
กุฏึ กโรติ เทสิตวตฺถุกํ สารมฺภํ สปริกฺกมนํ อาปตฺติ ทุกฺกฏสฺส
ภิกฺขุ กุฏึ กโรติ เทสิตวตฺถุกํ อนารมฺภํ อปริกฺกมนํ อาปตฺติ
ทุกฺกฏสฺส ภิกฺขุ กุฏึ กโรติ เทสิตวตฺถุกํ อนารมฺภํ สปริกฺกมนํ
อนาปตฺติ



ภิกฺขุ กุฏึ กโรติ ปมาณาติกฺกนฺตํ สารมฺภํ อปริกฺกมนํ
อาปตฺติ สงฺฆาทิเสเสน ทฺวินฺนํ ทุกฺกฏานํ ภิกฺขุ กุฏึ กโรติ
ปมาณาติกฺกนฺตํ สารมฺภํ สปริกฺกมนํ อาปตฺติ สงฺฆาทิเสเสน ทุกฺกฏสฺส
ภิกฺขุ กุฏึ กโรติ ปมาณาติกฺกนฺตํ อนารมฺภํ อปริกฺกมนํ อาปตฺติ
สงฺฆาทิเสเสน ทุกฺกฏสฺส ภิกฺขุ กุฏึ กโรติ ปมาณาติกฺกนฺตํ
อนารมฺภํ สปริกฺกมนํ อาปตฺติ สงฺฆาทิเสสสฺส ภิกฺขุ กุฏึ กโรติ
ปมาณิกํ สารมฺภํ อปริกฺกมนํ อาปตฺติ ทฺวินฺนํ ทุกฺกฏานํ ภิกฺขุ กุฏึ
กโรติ ปมาณิกํ สารมฺภํ สปริกฺกมนํ อาปตฺติ ทุกฺกฏสฺส ภิกฺขุ
กุฏึ กโรติ ปมาณิกํ อนารมฺภํ อปริกฺกมนํ อาปตฺติ ทุกฺกฏสฺส
ภิกฺขุ กุฏึ กโรติ ปมาณิกํ อนารมฺภํ สปริกฺกมนํ อนาปตฺติ
ภิกฺขุ กุฏึ กโรติ อเทสิตวตฺถุกํ ปมาณาติกฺกนฺตํ สารมฺภํ
อปริกฺกมนํ อาปตฺติ ทฺวินฺนํ สงฺฆาทิเสเสน ทฺวินฺนํ ทุกฺกฏานํ
ภิกฺขุ กุฏึ กโรติ อเทสิตวตฺถุกํ ปมาณาติกฺกนฺตํ สารมฺภํ สปริกฺกมนํ
อาปตฺติ ทฺวินฺนํ สงฺฆาทิเสเสน ทุกฺกฏสฺส ภิกฺขุ กุฏึ กโรติ
อเทสิตวตฺถุกํ ปมาณาติกฺกนฺตํ อนารมฺภํ อปริกฺกมนํ อาปตฺติ ทฺวินฺนํ
สงฺฆาทิเสเสน ทุกฺกฏสฺส ภิกฺขุ กุฏึ กโรติ อเทสิตวตฺถุกํ ปมาณาติกฺกนฺตํ
อนารมฺภํ สปริกฺกมนํ อาปตฺติ ทฺวินฺนํ สงฺฆาทิเสสานํ





ภิกฺขุ กุฏึ กโรติ เทสิตวตฺถุกํ ปมาณิกํ สารมฺภํ
อปริกฺกมนํ อาปตฺติ ทฺวินฺนํ ทุกฺกฏานํ ภิกฺขุ กุฏึ กโรติ
เทสิตวตฺถุกํ ปมาณิกํ สารมฺภํ สปริกฺกมนํ อาปตฺติ ทุกฺกฏสฺส
ภิกฺขุ กุฏึ กโรติ เทสิตวตฺถุกํ ปมาณิกํ อนารมฺภํ อปริกฺกมนํ
อาปตฺติ ทุกฺกฏสฺส ภิกฺขุ กุฏึ กโรติ เทสิตวตฺถุกํ ปมาณิกํ
อนารมฺภํ สปริกฺกมนํ อนาปตฺติ
ภิกฺขุ สมาทิสติ กุฏึ เม กโรถาติ ตสฺส กุฏึ
กโรนฺติ อเทสิตวตฺถุกํ สารมฺภํ อปริกฺกมนํ อาปตฺติ สงฺฆาทิเสเสน
ทฺวินฺนํ ทุกฺกฏานํ เป สารมฺภํ สปริกฺกมนํ อาปตฺติ สงฺฆาทิเสเสน
ทุกฺกฏสฺส เป อนารมฺภํ อปริกฺกมนํ อาปตฺติ สงฺฆาทิเสเสน
ทุกฺกฏสฺส เป อนารมฺภํ สปริกฺกมนํ อาปตฺติ สงฺฆาทิเสสสฺส
ภิกฺขุ สมาทิสติ กุฏึ เม กโรถาติ ตสฺส กุฏึ กโรนฺติ เทสิตวตฺถุกํ
สารมฺภํ อปริกฺกมนํ อาปตฺติ ทฺวินฺนํ ทุกฺกฏานํ เป
สารมฺภํ สปริกฺกมนํ อาปตฺติ ทุกฺกฏสฺส เป อนารมฺภํ อปริกฺกมนํ
อาปตฺติ ทุกฺกฏสฺส เป อนารมฺภํ สปริกฺกมนํ อนาปตฺติ
ภิกฺขุ สมาทิสติ กุฏึ เม กโรถาติ ตสฺส กุฏึ กโรนฺติ
ปมาณาติกฺกนฺตํ สารมฺภํ อปริกฺกมนํ อาปตฺติ สงฺฆาทิเสเสน ทฺวินฺนํ
ทุกฺกฏานํ เป สารมฺภํ สปริกฺกมนํ อาปตฺติ สงฺฆาทิเสเสน
ทุกฺกฏสฺส เป อนารมฺภํ อปริกฺกมนํ อาปตฺติ สงฺฆาทิเสเสน
ทุกฺกฏสฺส เป อนารมฺภํ สปริกฺกมนํ อาปตฺติ สงฺฆาทิเสสสฺส


ภิกฺขุ สมาทิสติ กุฏึ เม กโรถาติ ตสฺส กุฏึ กโรนฺติ ปมาณิกํ
สารมฺภํ อปริกฺกมนํ อาปตฺติ ทฺวินฺนํ ทุกฺกฏานํ เป สารมฺภํ
สปริกฺกมนํ อาปตฺติ ทุกฺกฏสฺส เป อนารมฺภํ อปริกฺกมนํ
อาปตฺติ ทุกฺกฏสฺส เป อนารมฺภํ สปริกฺกมนํ อนาปตฺติ
ภิกฺขุ สมาทิสติ กุฏึ เม กโรถาติ ตสฺส กุฏึ กโรนฺติ อเทสิตวตฺถุกํ
ปมาณาติกฺกนฺตํ สารมฺภํ อปริกฺกมนํ อาปตฺติ ทฺวินฺนํ
สงฺฆาทิเสเสน ทฺวินฺนํ ทุกฺกฏานํ เป สารมฺภํ สปริกฺกมนํ อาปตฺติ
ทฺวินฺนํ สงฺฆาทิเสเสน ทุกฺกฏสฺส เป อนารมฺภํ อปริกฺกมนํ
อาปตฺติ ทฺวินฺนํ สงฺฆาทิเสเสน ทุกฺกฏสฺส เป อนารมฺภํ สปริกฺกมนํ
อาปตฺติ ทฺวินฺนํ สงฺฆาทิเสสานํ ภิกฺขุ สมาทิสติ กุฏึ เม กโรถาติ
ตสฺส กุฏึ กโรนฺติ เทสิตวตฺถุกํ ปมาณิกํ สารมฺภํ อปริกฺกมนํ
อาปตฺติ ทฺวินฺนํ ทุกฺกฏานํ เป สารมฺภํ สปริกฺกมนํ อาปตฺติ
ทุกฺกฏสฺส เป อนารมฺภํ อปริกฺกมนํ อาปตฺติ ทุกฺกฏสฺส
เป อนารมฺภํ สปริกฺกมนํ อนาปตฺติ
ภิกฺขุ สมาทิสิตฺวา ปกฺกมติ กุฏึ เม กโรถาติ น
จ สมาทิสติ เทสิตวตฺถุกา จ โหตุ อนารมฺภา จ สปริกฺกมนา
จาติ ตสฺส กุฏึ กโรนฺติ อเทสิตวตฺถุกํ สารมฺภํ อปริกฺกมนํ
อาปตฺติ สงฺฆาทิเสเสน ทฺวินฺนํ ทุกฺกฏานํ เป สารมฺภํ สปริกฺกมนํ
อาปตฺติ สงฺฆาทิเสเสน ทุกฺกฏสฺส เป อนารมฺภํ อปริกฺกมนํ
อาปตฺติ สงฺฆาทิเสเสน ทุกฺกฏสฺส เป อนารมฺภํ สปริกฺกมนํ


อาปตฺติ สงฺฆาทิเสสสฺส ภิกฺขุ สมาทิสิตฺวา ปกฺกมติ กุฏึ เม
กโรถาติ น จ สมาทิสติ เทสิตวตฺถุกา จ โหตุ อนารมฺภา จ
สปริกฺกมนา จาติ ตสฺส กุฏึ กโรนฺติ เทสิตวตฺถุกํ สารมฺภํ
อปริกฺกมนํ อาปตฺติ ทฺวินฺนํ ทุกฺกฏานํ เป สารมฺภํ สปริกฺกมนํ
อาปตฺติ ทุกฺกฏสฺส เป อนารมฺภํ อปริกฺกมนํ อาปตฺติ ทุกฺกฏสฺส
เป อนารมฺภํ สปริกฺกมนํ อนาปตฺติ ภิกฺขุ สมาทิสิตฺวา
ปกฺกมติ กุฏึ เม กโรถาติ น จ สมาทิสติ ปมาณิกา จ โหตุ
อนารมฺภา จ สปริกฺกมนา จาติ ตสฺส กุฏึ กโรนฺติ
ปมาณาติกฺกนฺตํ สารมฺภํ อปริกฺกมนํ อาปตฺติ สงฺฆาทิเสเสน ทฺวินฺนํ ทุกฺกฏานํ
เป สารมฺภํ สปริกฺกมนํ อาปตฺติ สงฺฆาทิเสเสน ทุกฺกฏสฺส
เป อนารมฺภํ อปริกฺกมนํ อาปตฺติ สงฺฆาทิเสเสน ทุกฺกฏสฺส
เป อนารมฺภํ สปริกฺกมนํ อาปตฺติ สงฺฆาทิเสสสฺส ภิกฺขุ
สมาทิสิตฺวา ปกฺกมติ กุฏึ เม กโรถาติ น จ สมาทิสติ ปมาณิกา
จ โหตุ อนารมฺภา จ สปริกฺกมนา จาติ ตสฺส กุฏึ กโรนฺติ
ปมาณิกํ สารมฺภํ อปริกฺกมนํ อาปตฺติ ทฺวินฺนํ ทุกฺกฏานํ เป
สารมฺภํ สปริกฺกมนํ อาปตฺติ ทุกฺกฏสฺส เป อนารมฺภํ อปริกฺกมนํ
อาปตฺติ ทุกฺกฏสฺส เป อนารมฺภํ สปริกฺกมนํ อนาปตฺติ
ภิกฺขุ สมาทิสิตฺวา ปกฺกมติ กุฏึ เม กโรถาติ น จ สมาทิสติ
เทสิตวตฺถุกา จ โหตุ ปมาณิกา จ อนารมฺภา จ สปริกฺกมนา
จาติ ตสฺส กุฏึ กโรนฺติ อเทสิตวตฺถุกํ ปมาณาติกฺกนฺตํ สารมฺภํ


อปริกฺกมนํ อาปตฺติ ทฺวินฺนํ สงฺฆาทิเสเสน ทฺวินฺนํ ทุกฺกฏานํ เป
สารมฺภํ สปริกฺกมนํ อาปตฺติ ทฺวินฺนํ สงฺฆาทิเสเสน ทุกฺกฏสฺส เป
อนารมฺภํ อปริกฺกมนํ อาปตฺติ ทฺวินฺนํ สงฺฆาทิเสเสน ทุกฺกฏสฺส
เป อนารมฺภํ สปริกฺกมนํ อาปตฺติ ทฺวินฺนํ สงฺฆาทิเสสานํ
ภิกฺขุ สมาทิสิตฺวา ปกฺกมติ กุฏึ เม กโรถาติ น จ สมาทิสติ
เทสิตวตฺถุกา จ โหตุ ปมาณิกา จ อนารมฺภา จ สปริกฺกมนา
จาติ ตสฺส กุฏึ กโรนฺติ เทสิตวตฺถุกํ ปมาณิกํ สารมฺภํ
อปริกฺกมนํ อาปตฺติ ทฺวินฺนํ ทุกฺกฏานํ เป สารมฺภํ สปริกฺกมนํ
อาปตฺติ ทุกฺกฏสฺส เป อนารมฺภํ อปริกฺกมนํ อาปตฺติ ทุกฺกฏสฺส
เป อนารมฺภํ สปริกฺกมนํ อนาปตฺติ
ภิกฺขุ สมาทิสิตฺวา ปกฺกมติ กุฏึ เม กโรถาติ สมาทิสติ
จ เทสิตวตฺถุกา จ โหตุ อนารมฺภา จ สปริกฺกมนา จาติ ตสฺส
กุฏึ กโรนฺติ อเทสิตวตฺถุกํ สารมฺภํ อปริกฺกมนํ โส สุณาติ
กุฏี กิร เม กยิรติ อเทสิตวตฺถุกา สารมฺภา อปริกฺกมนาติ
เตน ภิกฺขุนา สามํ วา คนฺตพฺพํ ทูโต วา ปาเหตพฺโพ เทสิตวตฺถุกา
จ โหตุ อนารมฺภา จ สปริกฺกมนา จาติ โน เจ
สามํ วา คจฺเฉยฺย ทูตํ วา ปหิเณยฺย อาปตฺติ ทุกฺกฏสฺส
ภิกฺขุ สมาทิสิตฺวา ปกฺกมติ กุฏึ เม กโรถาติ สมาทิสติ จ
เทสิตวตฺถุกา จ โหตุ อนารมฺภา จ สปริกฺกมนา จาติ ตสฺส
กุฏึ กโรนฺติ อเทสิตวตฺถุกํ สารมฺภํ สปริกฺกมนํ โส สุณาติ


กุฏี กิร เม กยิรติ อเทสิตวตฺถุกา สารมฺภา สปริกฺกมนาติ
เตน ภิกฺขุนา สามํ วา คนฺตพฺพํ ทูโต วา ปาเหตพฺโพ เทสิตวตฺถุกา
จ โหตุ อนารมฺภา จาติ โน เจ สามํ วา คจฺเฉยฺย
ทูตํ วา ปหิเณยฺย อาปตฺติ ทุกฺกฏสฺส ภิกฺขุ สมาทิสิตฺวา
ปกฺกมติ กุฏึ เม กโรถาติ สมาทิสติ จ เทสิตวตฺถุกา จ โหตุ
อนารมฺภา จ สปริกฺกมนา จาติ ตสฺส กุฏึ กโรนฺติ
อเทสิตวตฺถุกํ อนารมฺภํ อปริกฺกมนํ โส สุณาติ กุฏี กิร เม กยิรติ
อเทสิตวตฺถุกา อนารมฺภา อปริกฺกมนาติ เตน ภิกฺขุนา สามํ
วา คนฺตพฺพํ ทูโต วา ปาเหตพฺโพ เทสิตวตฺถุกา จ โหตุ
สปริกฺกมนา จาติ โน เจ สามํ วา คจฺเฉยฺย ทูตํ วา
ปหิเณยฺย อาปตฺติ ทุกฺกฏสฺส ภิกฺขุ สมาทิสิตฺวา ปกฺกมติ กุฏึ
เม กโรถาติ สมาทิสติ จ เทสิตวตฺถุกา จ โหตุ อนารมฺภา จ
สปริกฺกมนา จาติ ตสฺส กุฏึ กโรนฺติ อเทสิตวตฺถุกํ อนารมฺภํ
สปริกฺกมนํ โส สุณาติ กุฏี กิร เม กยิรติ อเทสิตวตฺถุกา
อนารมฺภา สปริกฺกมนาติ เตน ภิกฺขุนา สามํ วา คนฺตพฺพํ
ทูโต วา ปาเหตพฺโพ เทสิตวตฺถุกา โหตูติ โน เจ สามํ วา
คจฺเฉยฺย ทูตํ วา ปหิเณยฺย อาปตฺติ ทุกฺกฏสฺส ภิกฺขุ สมาทิสิตฺวา
ปกฺกมติ กุฏึ เม กโรถาติ สมาทิสติ จ เทสิตวตฺถุกา จ โหตุ
อนารมฺภา จ สปริกฺกมนา จาติ ตสฺส กุฏึ กโรนฺติ
เทสิตวตฺถุกํ สารมฺภํ อปริกฺกมนํ โส สุณาติ กุฏี กิร เม กยิรติ


เทสิตวตฺถุกา สารมฺภา อปริกฺกมนาติ เตน ภิกฺขุนา สามํ วา
คนฺตพฺพํ ทูโต วา ปาเหตพฺโพ อนารมฺภา จ โหตุ สปริกฺกมนา
จาติ โน เจ สามํ วา คจฺเฉยฺย ทูตํ วา ปหิเณยฺย อาปตฺติ
ทุกฺกฏสฺส ภิกฺขุ สมาทิสิตฺวา ปกฺกมติ กุฏึ เม กโรถาติ
สมาทิสติ จ เทสิตวตฺถุกา จ โหตุ อนารมฺภา จ สปริกฺกมนา
จาติ ตสฺส กุฏึ กโรนฺติ เทสิตวตฺถุกํ สารมฺภํ สปริกฺกมนํ โส
สุณาติ กุฏี กิร เม กยิรติ เทสิตวตฺถุกา สารมฺภา สปริกฺกมนาติ
เตน ภิกฺขุนา สามํ วา คนฺตพฺพํ ทูโต วา ปาเหตพฺโพ อนารมฺภา
โหตูติ โน เจ สามํ วา คจฺเฉยฺย ทูตํ วา ปหิเณยฺย
อาปตฺติ ทุกฺกฏสฺส ภิกฺขุ สมาทิสิตฺวา ปกฺกมติ กุฏึ เม
กโรถาติ สมาทิสติ จ เทสิตวตฺถุกา จ โหตุ อนารมฺภา จ
สปริกฺกมนา จาติ ตสฺส กุฏึ กโรนฺติ เทสิตวตฺถุกํ อนารมฺภํ
อปริกฺกมนํ โส สุณาติ กุฏี กิร เม กยิรติ เทสิตวตฺถุกา
อนารมฺภา อปริกฺกมนาติ เตน ภิกฺขุนา สามํ วา คนฺตพฺพํ
ทูโต วา ปาเหตพฺโพ สปริกฺกมนา โหตูติ โน เจ สามํ วา
คจฺเฉยฺย ทูตํ วา ปหิเณยฺย อาปตฺติ ทุกฺกฏสฺส ภิกฺขุ
สมาทิสิตฺวา ปกฺกมติ กุฏึ เม กโรถาติ สมาทิสติ จ เทสิตวตฺถุกา
จ โหตุ อนารมฺภา จ สปริกฺกมนา จาติ ตสฺส กุฏึ
กโรนฺติ เทสิตวตฺถุกํ อนารมฺภํ สปริกฺกมนํ อนาปตฺติ
ภิกฺขุ สมาทิสิตฺวา ปกฺกมติ กุฏึ เม กโรถาติ สมาทิสติ


จ ปมาณิกา จ โหตุ อนารมฺภา จ สปริกฺกมนา จาติ ตสฺส
กุฏึ กโรนฺติ ปมาณาติกฺกนฺตํ สารมฺภํ อปริกฺกมนํ โส สุณาติ
กุฏี กิร เม กยิรติ ปมาณาติกฺกนฺตา สารมฺภา อปริกฺกมนาติ
เตน ภิกฺขุนา สามํ วา คนฺตพฺพํ ทูโต วา ปาเหตพฺโพ ปมาณิกา จ
โหตุ อนารมฺภา จ สปริกฺกมนา จาติ เป ปมาณิกา จ โหตุ
อนารมฺภา จาติ เป ปมาณิกา จ โหตุ สปริกฺกมนา จาติ เป
ปมาณิกา โหตูติ โน เจ สามํ วา คจฺเฉยฺย ทูตํ วา ปหิเณยฺย
อาปตฺติ ทุกฺกฏสฺส ภิกฺขุ สมาทิสิตฺวา ปกฺกมติ กุฏึ เม กโรถาติ
สมาทิสติ จ ปมาณิกา จ โหตุ อนารมฺภา จ สปริกฺกมนา
จาติ ตสฺส กุฏึ กโรนฺติ ปมาณิกํ สารมฺภํ อปริกฺกมนํ โส
สุณาติ กุฏี กิร เม กยิรติ ปมาณิกา สารมฺภา อปริกฺกมนาติ
เตน ภิกฺขุนา สามํ วา คนฺตพฺพํ ทูโต วา ปาเหตพฺโพ อนารมฺภา
จ โหตุ สปริกฺกมนา จาติ เป อนารมฺภา โหตูติ เป
สปริกฺกมนา โหตูติ เป อนาปตฺติ ภิกฺขุ สมาทิสิตฺวา
ปกฺกมติ กุฏึ เม กโรถาติ สมาทิสติ จ เทสิตวตฺถุกา จ โหตุ
ปมาณิกา จ อนารมฺภา จ สปริกฺกมนา จาติ ตสฺส กุฏึ
กโรนฺติ อเทสิตวตฺถุกํ ปมาณาติกฺกนฺตํ สารมฺภํ อปริกฺกมนํ
โส สุณาติ กุฏี กิร เม กยิรติ อเทสิตวตฺถุกา ปมาณาติกฺกนฺตา
สารมฺภา อปริกฺกมนาติ เตน ภิกฺขุนา สามํ วา คนฺตพฺพํ ทูโต
วา ปาเหตพฺโพ เทสิตวตฺถุกา จ โหตุ ปมาณิกา จ อนารมฺภา


จ สปริกฺกมนา จาติ เป เทสิตวตฺถุกา จ โหตุ ปมาณิกา
จ อนารมฺภา จาติ เป เทสิตวตฺถุกา จ โหตุ ปมาณิกา จ
สปริกฺกมนา จาติ เป เทสิตวตฺถุกา จ โหตุ ปมาณิกา
จาติ โน เจ สามํ วา คจฺเฉยฺย ทูตํ วา ปหิเณยฺย อาปตฺติ
ทุกฺกฏสฺส ภิกฺขุ สมาทิสิตฺวา ปกฺกมติ กุฏึ เม กโรถาติ
สมาทิสติ จ เทสิตวตฺถุกา จ โหตุ ปมาณิกา จ อนารมฺภา จ
สปริกฺกมนา จาติ ตสฺส กุฏึ กโรนฺติ เทสิตวตฺถุกํ ปมาณิกํ
สารมฺภํ อปริกฺกมนํ โส สุณาติ กุฏี กิร เม กยิรติ เทสิตวตฺถุกา
ปมาณิกา สารมฺภา อปริกฺกมนาติ เตน ภิกฺขุนา สามํ วา
คนฺตพฺพํ ทูโต วา ปาเหตพฺโพ อนารมฺภา จ โหตุ สปริกฺกมนา
จาติ เป อนารมฺภา โหตูติ เป สปริกฺกมนา โหตูติ
เป อนาปตฺติ
ภิกฺขุ สมาทิสิตฺวา ปกฺกมติ กุฏึ เม กโรถาติ สมาทิสติ
จ เทสิตวตฺถุกา จ โหตุ อนารมฺภา จ สปริกฺกมนา จาติ
ตสฺส กุฏึ กโรนฺติ อเทสิตวตฺถุกํ สารมฺภํ อปริกฺกมนํ อาปตฺติ
การุกานํ ติณฺณํ ทุกฺกฏานํ เป สารมฺภํ สปริกฺกมนํ อาปตฺติ 
การุกานํ ทฺวินฺนํ ทุกฺกฏานํ เป อนารมฺภํ อปริกฺกมนํ อาปตฺติ
การุกานํ ทฺวินฺนํ ทุกฺกฏานํ เป อนารมฺภํ สปริกฺกมนํ อาปตฺติ
การุกานํ ทุกฺกฏสฺส ภิกฺขุ สมาทิสิตฺวา ปกฺกมติ กุฏึ เม
กโรถาติ สมาทิสติ จ เทสิตวตฺถุกา จ โหติ อนารมฺภา จ


สปริกฺกมนา จาติ ตสฺส กุฏึ กโรนฺติ เทสิตวตฺถุกํ สารมฺภํ
อปริกฺกมนํ อาปตฺติ การุกานํ ทฺวินฺนํ ทุกฺกฏานํ เป สารมฺภํ
สปริกฺกมนํ อาปตฺติ การุกานํ ทุกฺกฏสฺส เป อนารมฺภํ
อปริกฺกมนํ อาปตฺติ การุกานํ ทุกฺกฏสฺส เป อนารมฺภํ สปริกฺกมนํ
อนาปตฺติ ภิกฺขุ สมาทิสิตฺวา ปกฺกมติ กุฏึ เม กโรถาติ
สมาทิสติ จ ปมาณิกา จ โหตุ อนารมฺภา จ สปริกฺกมนา
จาติ ตสฺส กุฏึ กโรนฺติ ปมาณาติกฺกนฺตํ สารมฺภํ อปริกฺกมนํ
อาปตฺติ การุกานํ ติณฺณํ ทุกฺกฏานํ เป สารมฺภํ สปริกฺกมนํ 
อาปตฺติ การุกานํ ทฺวินฺนํ ทุกฺกฏานํ เป อนารมฺภํ อปริกฺกมนํ
อาปตฺติ การุกานํ ทฺวินฺนํ ทุกฺกฏานํ เป อนารมฺภํ สปริกฺกมนํ
อาปตฺติ การุกานํ ทุกฺกฏสฺส ภิกฺขุ สมาทิสิตฺวา ปกฺกมติ กุฏึ
เม กโรถาติ สมาทิสติ จ ปมาณิกา จ โหตุ อนารมฺภา จ
สปริกฺกมนา จาติ ตสฺส กุฏึ กโรนฺติ ปมาณิกํ สารมฺภํ
อปริกฺกมนํ อาปตฺติ การุกานํ ทฺวินฺนํ ทุกฺกฏานํ เป สารมฺภํ
สปริกฺกมนํ อาปตฺติ การุกานํ ทุกฺกฏสฺส เป อนารมฺภํ
อปริกฺกมนํ อาปตฺติ การุกานํ ทุกฺกฏสฺส เป อนารมฺภํ
สปริกฺกมนํ อนาปตฺติ ภิกฺขุ สมาทิสิตฺวา ปกฺกมติ กุฏึ เม
กโรถาติ สมาทิสติ จ เทสิตวตฺถุกา จ โหตุ ปมาณิกา จ
อนารมฺภา จ สปริกฺกมนา จาติ ตสฺส กุฏึ กโรนฺติ
อเทสิตวตฺถุกํ ปมาณาติกฺกนฺตํ สารมฺภํ อปริกฺกมนํ อาปตฺติ การุกานํ


จตุนฺนํ ทุกฺกฏานํ เป สารมฺภํ สปริกฺกมนํ อาปตฺติ การุกานํ
ติณฺณํ ทุกฺกฏานํ เป อนารมฺภํ อปริกฺกมนํ อาปตฺติ การุกานํ 
ติณฺณํ ทุกฺกฏานํ เป อนารมฺภํ สปริกฺกมนํ อาปตฺติ การุกานํ 
ทฺวินฺนํ ทุกฺกฏานํ ภิกฺขุ สมาทิสิตฺวา ปกฺกมติ กุฏึ เม กโรถาติ
สมาทิสติ จ เทสิตวตฺถุกา จ โหตุ ปมาณิกา จ อนารมฺภา จ
สปริกฺกมนา จาติ ตสฺส กุฏึ กโรนฺติ เทสิตวตฺถุกํ ปมาณิกํ
สารมฺภํ อปริกฺกมนํ อาปตฺติ การุกานํ ทฺวินฺนํ ทุกฺกฏานํ เป
สารมฺภํ สปริกฺกมนํ อาปตฺติ การุกานํ ทุกฺกฏสฺส เป อนารมฺภํ
อปริกฺกมนํ อาปตฺติ การุกานํ ทุกฺกฏสฺส เป อนารมฺภํ สปริกฺกมนํ
อนาปตฺติ
ภิกฺขุ สมาทิสิตฺวา ปกฺกมติ กุฏึ เม กโรถาติ
ตสฺส กุฏึ กโรนฺติ อเทสิตวตฺถุกํ สารมฺภํ อปริกฺกมนํ โส เจ
วิปฺปกเต อาคจฺฉติ เตน ภิกฺขุนา สา กุฏี อญฺญสฺส วา
ทาตพฺพา ภินฺทิตฺวา วา ปุน กาตพฺพา โน เจ อญฺญสฺส วา
ทเทยฺย ภินฺทิตฺวา วา ปุน กาเรยฺย อาปตฺติ สงฺฆาทิเสเสน ทฺวินฺนํ
ทุกฺกฏานํ ภิกฺขุ สมาทิสิตฺวา ปกฺกมติ กุฏึ เม กโรถาติ
ตสฺส กุฏึ กโรนฺติ อเทสิตวตฺถุกํ สารมฺภํ สปริกฺกมนํ โส เจ
วิปฺปกเต อาคจฺฉติ เตน ภิกฺขุนา สา กุฏี อญฺญสฺส วา
ทาตพฺพา ภินฺทิตฺวา วา ปุน กาตพฺพา โน เจ อญฺญสฺส วา
ทเทยฺย ภินฺทิตฺวา วา ปุน กาเรยฺย อาปตฺติ สงฺฆาทิเสเสน ทุกฺกฏสฺส


เป อนารมฺภํ อปริกฺกมนํ อาปตฺติ สงฺฆาทิเสเสน ทุกฺกฏสฺส
เป อนารมฺภํ สปริกฺกมนํ อาปตฺติ สงฺฆาทิเสสสฺส ภิกฺขุ
สมาทิสิตฺวา ปกฺกมติ กุฏึ เม กโรถาติ ตสฺส กุฏึ กโรนฺติ
เทสิตวตฺถุกํ สารมฺภํ อปริกฺกมนํ โส เจ วิปฺปกเต อาคจฺฉติ
เตน ภิกฺขุนา สา กุฏี อญฺญสฺส วา ทาตพฺพา ภินฺทิตฺวา วา
ปุน กาตพฺพา โน เจ อญฺญสฺส วา ทเทยฺย ภินฺทิตฺวา
วา ปุน กาเรยฺย อาปตฺติ ทฺวินฺนํ ทุกฺกฏานํ เป สารมฺภํ
สปริกฺกมนํ อาปตฺติ ทุกฺกฏสฺส เป อนารมฺภํ อปริกฺกมนํ
อาปตฺติ ทุกฺกฏสฺส เป อนารมฺภํ สปริกฺกมนํ อนาปตฺติ
ภิกฺขุ สมาทิสิตฺวา ปกฺกมติ กุฏึ เม กโรถาติ ตสฺส กุฏึ กโรนฺติ
ปมาณาติกฺกนฺตํ สารมฺภํ อปริกฺกมนํ โส เจ วิปฺปกเต อาคจฺฉติ
เตน ภิกฺขุนา สา กุฏี อญฺญสฺส วา ทาตพฺพา ภินฺทิตฺวา วา
ปุน กาตพฺพา โน เจ อญฺญสฺส วา ทเทยฺย ภินฺทิตฺวา วา
ปุน กาเรยฺย อาปตฺติ สงฺฆาทิเสเสน ทฺวินฺนํ ทุกฺกฏานํ เป
สารมฺภํ สปริกฺกมนํ อาปตฺติ สงฺฆาทิเสเสน ทุกฺกฏสฺส เป
อนารมฺภํ อปริกฺกมนํ อาปตฺติ สงฺฆาทิเสเสน ทุกฺกฏสฺส เป
อนารมฺภํ สปริกฺกมนํ อาปตฺติ สงฺฆาทิเสสสฺส ภิกฺขุ สมาทิสิตฺวา
ปกฺกมติ กุฏึ เม กโรถาติ ตสฺส กุฏึ กโรนฺติ ปมาณิกํ
สารมฺภํ อปริกฺกมนํ โส เจ วิปฺปกเต อาคจฺฉติ เตน
ภิกฺขุนา สา กุฏี อญฺญสฺส วา ทาตพฺพา ภินฺทิตฺวา วา ปุน


กาตพฺพา โน เจ อญฺญสฺส วา ทเทยฺย ภินฺทิตฺวา วา ปุน
กาเรยฺย อาปตฺติ ทฺวินฺนํ ทุกฺกฏานํ เป สารมฺภํ สปริกฺกมนํ
อาปตฺติ ทุกฺกฏสฺส เป อนารมฺภํ อปริกฺกมนํ อาปตฺติ
ทุกฺกฏสฺส เป อนารมฺภํ สปริกฺกมนํ อนาปตฺติ ภิกฺขุ
สมาทิสิตฺวา ปกฺกมติ กุฏึ เม กโรถาติ ตสฺส กุฏึ กโรนฺติ
อเทสิตวตฺถุกํ ปมาณาติกฺกนฺตํ สารมฺภํ อปริกฺกมนํ โส เจ
วิปฺปกเต อาคจฺฉติ เตน ภิกฺขุนา สา กุฏี อญฺญสฺส วา
ทาตพฺพา ภินฺทิตฺวา วา ปุน กาตพฺพา โน เจ อญฺญสฺส วา
ทเทยฺย ภินฺทิตฺวา วา ปุน กาเรยฺย อาปตฺติ ทฺวินฺนํ สงฺฆาทิเสเสน
ทฺวินฺนํ ทุกฺกฏานํ เป สารมฺภํ สปริกฺกมนํ อาปตฺติ ทฺวินฺนํ
สงฺฆาทิเสเสน ทุกฺกฏสฺส เป อนารมฺภํ อปริกฺกมนํ อาปตฺติ
ทฺวินฺนํ สงฺฆาทิเสเสน ทุกฺกฏสฺส อนารมฺภํ สปริกฺกมนํ อาปตฺติ
ทฺวินฺนํ สงฺฆาทิเสสานํ ภิกฺขุ สมาทิสิตฺวา ปกฺกมติ กุฏึ เม
กโรถาติ ตสฺส กุฏึ กโรนฺติ เทสิตวตฺถุกํ ปมาณิกํ สารมฺภํ
อปริกฺกมนํ โส เจ วิปฺปกเต อาคจฺฉติ เตน ภิกฺขุนา สา
กุฏี อญฺญสฺส วา ทาตพฺพา ภินฺทิตฺวา วา ปุน กาตพฺพา
โน เจ อญฺญสฺส วา ทเทยฺย ภินฺทิตฺวา วา ปุน กาเรยฺย
อาปตฺติ ทฺวินฺนํ ทุกฺกฏานํ เป สารมฺภํ สปริกฺกมนํ อาปตฺติ
ทุกฺกฏสฺส อนารมฺภํ อปริกฺกมนํ อาปตฺติ ทุกฺกฏสฺส
อนารมฺภํ สปริกฺกมนํ อนาปตฺติ


อตฺตนา วิปฺปกตํ อตฺตนา ปริโยสาเปติ อาปตฺติ
สงฺฆาทิเสสสฺส อตฺตนา วิปฺปกตํ ปเรหิ ปริโยสาเปติ อาปตฺติ
สงฺฆาทิเสสสฺส ปเรหิ วิปฺปกตํ อตฺตนา ปริโยสาเปติ อาปตฺติ
สงฺฆาทิเสสสฺส ปเรหิ วิปฺปกตํ ปเรหิ ปริโยสาเปติ อาปตฺติ
สงฺฆาทิเสสสฺส
อนาปตฺติ เลเณ คุหาย ติณกุฏิกาย อญฺญสฺสตฺถาย
วาสาคารํ ฐเปตฺวา สพฺพตฺถ อนาปตฺติ อุมฺมตฺตกสฺส
อาทิกมฺมิกสฺสาติ
ฉฏฺฐสงฺฆาทิเสสํ นิฏฺฐิตํ



สตฺตมสงฺฆาทิเสสํ
เตน สมเยน พุทฺโธ ภควา โกสมฺพิยํ วิหรติ
โฆสิตาราเม เตน โข ปน สมเยน อายสฺมโต ฉนฺนสฺส
อุปฏฺฐาโก คหปติ อายสฺมนฺตํ ฉนฺนํ เอตทโวจ วิหารวตฺถุํ ภนฺเต
ชานาหิ อยฺยสฺส วิหารํ การาเปสฺสามีติ อถโข อายสฺมา
ฉนฺโน วิหารวตฺถุํ โสเธนฺโต อญฺญตรํ เจติยรุกฺขํ เฉทาเปสิ
คามปูชิตํ นิคมปูชิตํ นครปูชิตํ ชนปทปูชิตํ รฏฺฐปูชิตํ มนุสฺสา
อุชฺฌายนฺติ ขียนฺติ วิปาเจนฺติ กถํ หิ นาม สมณา สกฺยปุตฺติยา
เจติยรุกฺขํ เฉทาเปสฺสนฺติ คามปูชิตํ นิคมปูชิตํ นครปูชิตํ ชนปทปูชิตํ
รฏฺฐปูชิตํ เอกินฺทฺริยํ สมณา สกฺยปุตฺติยา ชีวํ วิเหเฐนฺตีติ
อสฺโสสุํ โข ภิกฺขู เตสํ มนุสฺสานํ อุชฺฌายนฺตานํ ขียนฺตานํ
วิปาเจนฺตานํ เย เต ภิกฺขู อปฺปิจฺฉา เป เต อุชฺฌายนฺติ
ขียนฺติ วิปาเจนฺติ กถํ หิ นาม อายสฺมา ฉนฺโน เจติยรุกฺขํ
เฉทาเปสฺสติ คามปูชิตํ เป รฏฺฐปูชิตนฺติ อถโข เต ภิกฺขู
ภควโต เอตมตฺถํ อาโรเจสุํ เป สจฺจํ กิร ตฺวํ ฉนฺน เจติยรุกฺขํ
เฉทาเปสฺสสิ คามปูชิตํ เป รฏฺฐปูชิตนฺติ สจฺจํ ภควาติ
วิครหิ พุทฺโธ ภควา เป กถํ หิ นาม ตฺวํ โมฆปุริส
เจติยรุกฺขํ เฉทาเปสฺสสิ คามปูชิตํ นิคมปูชิตํ นครปูชิตํ ชนปทปูชิตํ
รฏฺฐปูชิตํ ชีวสญฺญิโน หิ โมฆปุริส มนุสฺสา รุกฺขสฺมึ เนตํ


โมฆปุริส อปฺปสนฺนานํ วา ปสาทาย เป เอวญฺจ ปน ภิกฺขเว
อิมํ สิกฺขาปทํ อุทฺทิเสยฺยาถ มหลฺลกํ ปน ภิกฺขุนา วิหารํ การยมาเนน
สสฺสามิกํ อตฺตุทฺเทสํ ภิกฺขู อภิเนตพฺพา วตฺถุเทสนาย เตหิ ภิกฺขูหิ
วตฺถุํ เทเสตพฺพํ อนารมฺภํ สปริกฺกมนํ สารมฺเภ เจ ภิกฺขุ วตฺถุสฺมึ
อปริกฺกมเน มหลฺลกํ วิหารํ กาเรยฺย ภิกฺขู วา อนภิเนยฺย วตฺถุเทสนาย
สงฺฆาทิเสโสติ
มหลฺลโก นาม วิหาโร สสฺสามิโก วุจฺจติ วิหาโร
นาม อุลฺลิตฺโต วา โหติ อวลิตฺโต วา อุลฺลิตฺตาวลิตฺโต วา
การยมาเนนาติ กโรนฺโต วา การาเปนฺโต วา สสฺสามิกนฺติ
อญฺโญ โกจิ สามิโก โหติ อิตฺถี วา ปุริโส วา คหฏฺโฐ วา
ปพฺพชิโต วา อตฺตุทฺเทสนฺติ อตฺตโน อตฺถาย
ภิกฺขู อภิเนตพฺพา วตฺถุเทสนายาติ เตน วิหารการเกน
ภิกฺขุนา วิหารวตฺถุํ โสเธตฺวา สงฺฆํ อุปสงฺกมิตฺวา เอกํสํ อุตฺตราสงฺคํ
กริตฺวา วุฑฺฒานํ ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา
อญฺชลึ ปคฺคเหตฺวา เอวมสฺส วจนีโย อหํ ภนฺเต มหลฺลกํ วิหารํ
กตฺตุกาโม สสฺสามิกํ อตฺตุทฺเทสํ โสหํ ภนฺเต สงฺฆํ
วิหารวตฺถุโอโลกนํ ยาจามีติ ทุติยมฺปิ ยาจิตพฺพา ตติยมฺปิ ยาจิตพฺพา
สเจ สพฺโพ สงฺโฆ อุสฺสหติ วิหารวตฺถุํ โอโลเกตุํ สพฺเพน สงฺเฆน
โอโลเกตพฺพํ โน เจ สพฺโพ สงฺโฆ อุสฺสหติ วิหารวตฺถุํ โอโลเกตุํ
เย ตตฺถ โหนฺติ ภิกฺขู พฺยตฺตา ปฏิพลา สารมฺภํ อนารมฺภํ


สปริกฺกมนํ อปริกฺกมนํ ชานิตุํ เต ยาจิตฺวา สมฺมนฺนิตพฺพา
เอวญฺจ ปน ภิกฺขเว สมฺมนฺนิตพฺพา พฺยตฺเตน ภิกฺขุนา ปฏิพเลน
สงฺโฆ ญาเปตพฺโพ สุณาตุ เม ภนฺเต สงฺโฆ อยํ อิตฺถนฺนาโม
ภิกฺขุ มหลฺลกํ วิหารํ กตฺตุกาโม สสฺสามิกํ อตฺตุทฺเทสํ โส สงฺฆํ
วิหารวตฺถุโอโลกนํ ยาจติ ยทิ สงฺฆสฺส ปตฺตกลฺลํ สงฺโฆ อิตฺถนฺนามญฺจ
อิตฺถนฺนามญฺจ ภิกฺขู สมฺมนฺเนยฺย อิตฺถนฺนามสฺส ภิกฺขุโน
วิหารวตฺถุํ โอโลเกตุํ เอสา ญตฺติ สุณาตุ เม ภนฺเต สงฺโฆ
อยํ อิตฺถนฺนาโม ภิกฺขุ มหลฺลกํ วิหารํ กตฺตุกาโม สสฺสามิกํ
อตฺตุทฺเทสํ โส สงฺฆํ วิหารวตฺถุโอโลกนํ ยาจติ สงฺโฆ อิตฺถนฺนามญฺจ
อิตฺถนฺนามญฺจ ภิกฺขู สมฺมนฺนติ อิตฺถนฺนามสฺส ภิกฺขุโน
วิหารวตฺถุํ โอโลเกตุํ ยสฺสายสฺมโต ขมติ อิตฺถนฺนามสฺส จ
อิตฺถนฺนามสฺส จ ภิกฺขูนํ สมฺมติ อิตฺถนฺนามสฺส ภิกฺขุโน วิหารวตฺถุํ
โอโลเกตุํ โส ตุณฺหสฺส ยสฺส นกฺขมติ โส ภาเสยฺย สมฺมตา
สงฺเฆน อิตฺถนฺนาโม จ อิตฺถนฺนาโม จ ภิกฺขู อิตฺถนฺนามสฺส ภิกฺขุโน
วิหารวตฺถุํ โอโลเกตุํ ขมติ สงฺฆสฺส ตสฺมา ตุณฺหี เอวเมตํ
ธารยามีติ
เตหิ สมฺมเตหิ ภิกฺขูหิ ตตฺถ คนฺตฺวา วิหารวตฺถุํ
โอโลเกตพฺพํ สารมฺภํ อนารมฺภํ สปริกฺกมนํ อปริกฺกมนํ ชานิตพฺพํ
สเจ สารมฺภํ โหติ อปริกฺกมนํ มายิธ กรีติ วตฺตพฺโพ
สเจ อนารมฺภํ โหติ สปริกฺกมนํ สงฺฆสฺส อาโรเจตพฺพํ อนารมฺภํ


สปริกฺกมนนฺติ เตน วิหารการเกน ภิกฺขุนา สงฺฆํ อุปสงฺกมิตฺวา
เอกํสํ อุตฺตราสงฺคํ กริตฺวา วุฑฺฒานํ ภิกฺขูนํ ปาเท วนฺทิตฺวา อุกฺกุฏิกํ
นิสีทิตฺวา อญฺชลึ ปคฺคเหตฺวา เอวมสฺส วจนีโย อหํ ภนฺเต
มหลฺลกํ วิหารํ กตฺตุกาโม สสฺสามิกํ อตฺตุทฺเทสํ โสหํ ภนฺเต
สงฺฆํ วิหารวตฺถุเทสนํ ยาจามีติ ทุติยมฺปิ ยาจิตพฺพา ตติยมฺปิ
ยาจิตพฺพา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ
สุณาตุ เม ภนฺเต สงฺโฆ อยํ อิตฺถนฺนาโม ภิกฺขุ มหลฺลกํ วิหารํ
กตฺตุกาโม สสฺสามิกํ อตฺตุทฺเทสํ โส สงฺฆํ วิหารวตฺถุเทสนํ ยาจติ
ยทิ สงฺฆสฺส ปตฺตกลฺลํ สงฺโฆ อิตฺถนฺนามสฺส ภิกฺขุโน วิหารวตฺถุํ
เทเสยฺย เอสา ญตฺติ สุณาตุ เม ภนฺเต สงฺโฆ อยํ อิตฺถนฺนาโม
ภิกฺขุ มหลฺลกํ วิหารํ กตฺตุกาโม สสฺสามิกํ อตฺตุทฺเทสํ โส สงฺฆํ
วิหารวตฺถุเทสนํ ยาจติ สงฺโฆ อิตฺถนฺนามสฺส ภิกฺขุโน วิหารวตฺถุํ
เทเสติ ยสฺสายสฺมโต ขมติ อิตฺถนฺนามสฺส ภิกฺขุโน
วิหารวตฺถุเทสนา โส ตุณฺหสฺส ยสฺส นกฺขมติ โส ภาเสยฺย เทสิตํ
สงฺเฆน อิตฺถนฺนามสฺส ภิกฺขุโน วิหารวตฺถุํ ขมติ สงฺฆสฺส ตสฺมา
ตุณฺหี เอวเมตํ ธารยามีติ
สารมฺภํ นาม กิปิลฺลิกานํ วา อาสโย โหติ อุปจิกานํ
วา อาสโย โหติ อุนฺทุรานํ วา อาสโย โหติ อหีนํ วา อาสโย โหติ
วิจฺฉิกานํ วา อาสโย โหติ สตปทีนํ วา อาสโย โหติ หตฺถีนํ
วา อาสโย โหติ อสฺสานํ วา อาสโย โหติ พฺยคฺฆานํ วา


อาสโย โหติ ทีปีนํ วา อาสโย โหติ อจฺฉานํ วา อาสโย
โหติ ตรจฺฉานํ วา อาสโย โหติ เยสํ เกสญฺจิ ติรจฺฉานคตานํ
วา ปาณานํ อาสโย โหติ ปุพฺพณฺณนิสฺสิตํ วา โหติ อปรณฺณนิสฺสิตํ
วา โหติ อพฺภาฆาตนิสฺสิตํ วา โหติ อาฆาตนนิสฺสิตํ วา
โหติ สุสานนิสฺสิตํ วา โหติ อุยฺยานนิสฺสิตํ วา โหติ ราชวตฺถุนิสฺสิตํ
วา โหติ หตฺถิสาลานิสฺสิตํ วา โหติ อสฺสสาลานิสฺสิตํ วา โหติ
พนฺธนาคารนิสฺสิตํ วา โหติ ปานาคารนิสฺสิตํ วา โหติ สูนนิสฺสิตํ
วา โหติ รจฺฉานิสฺสิตํ วา โหติ จจฺจรนิสฺสิตํ วา โหติ สภานิสฺสิตํ
วา โหติ สํสรณนิสฺสิตํ วา โหติ เอตํ สารมฺภํ นาม
อปริกฺกมนํ นาม น สกฺกา โหติ ยถายุตฺเตน สกเฏน
อนุปริคนฺตุํ สมนฺตา นิสฺเสณิยา อนุปริคนฺตุํ เอตํ อปริกฺกมนํ นาม
อนารมฺภํ นาม น กิปิลฺลิกานํ วา อาสโย โหติ
เป น สํสรณนิสฺสิตํ วา โหติ เอตํ อนารมฺภํ นาม
สปริกฺกมนํ นาม สกฺกา โหติ ยถายุตฺเตน สกเฏน อนุปริคนฺตุํ
สมนฺตา นิสฺเสณิยา อนุปริคนฺตุํ เอตํ สปริกฺกมนํ นาม
มหลฺลโก นาม วิหาโร สสฺสามิโก วุจฺจติ วิหาโร
นาม อุลฺลิตฺโต วา โหติ อวลิตฺโต วา อุลฺลิตฺตาวลิตฺโต วา
กาเรยฺยาติ กโรติ วา การาเปติ วา ภิกฺขู วา อนภิเนยฺย
วตฺถุเทสนายาติ ญตฺติทุติเยน กมฺเมน วิหารวตฺถุํ น เทสาเปตฺวา กโรติ
วา การาเปติ วา ปโยเค ทุกฺกฏํ เอกปิณฺฑํ อนาคเต อาปตฺติ


ถุลฺลจฺจยสฺส ตสฺมึ ปิณฺเฑ อาคเต อาปตฺติ สงฺฆาทิเสสสฺส
สงฺฆาทิเสโสติ เป เตนปิ วุจฺจติ สงฺฆาทิเสโสติ
ภิกฺขุ วิหารํ กโรติ อเทสิตวตฺถุกํ สารมฺภํ อปริกฺกมนํ
อาปตฺติ สงฺฆาทิเสเสน ทฺวินฺนํ ทุกฺกฏานํ ภิกฺขุ วิหารํ กโรติ
อเทสิตวตฺถุกํ สารมฺภํ สปริกฺกมนํ อาปตฺติ สงฺฆาทิเสเสน ทุกฺกฏสฺส
ภิกฺขุ วิหารํ กโรติ อเทสิตวตฺถุกํ อนารมฺภํ อปริกฺกมนํ อาปตฺติ
สงฺฆาทิเสเสน ทุกฺกฏสฺส ภิกฺขุ วิหารํ กโรติ อเทสิตวตฺถุกํ
อนารมฺภํ สปริกฺกมนํ อาปตฺติ สงฺฆาทิเสสสฺส ภิกฺขุ วิหารํ กโรติ
เทสิตวตฺถุกํ สารมฺภํ อปริกฺกมนํ อาปตฺติ ทฺวินฺนํ ทุกฺกฏานํ
ภิกฺขุ วิหารํ กโรติ เทสิตวตฺถุกํ สารมฺภํ สปริกฺกมนํ อาปตฺติ
ทุกฺกฏสฺส ภิกฺขุ วิหารํ กโรติ เทสิตวตฺถุกํ อนารมฺภํ อปริกฺกมนํ
อาปตฺติ ทุกฺกฏสฺส ภิกฺขุ วิหารํ กโรติ เทสิตวตฺถุกํ อนารมฺภํ
สปริกฺกมนํ อนาปตฺติ
ภิกฺขุ สมาทิสติ วิหารํ เม กโรถาติ ตสฺส วิหารํ
กโรนฺติ อเทสิตวตฺถุกํ สารมฺภํ อปริกฺกมนํ อาปตฺติ สงฺฆาทิเสเสน
ทฺวินฺนํ ทุกฺกฏานํ เป สารมฺภํ สปริกฺกมนํ อาปตฺติ สงฺฆาทิเสเสน
ทุกฺกฏสฺส เป อนารมฺภํ อปริกฺกมนํ อาปตฺติ สงฺฆาทิเสเสน
ทุกฺกฏสฺส เป อนารมฺภํ สปริกฺกมนํ อาปตฺติ สงฺฆาทิเสสสฺส
ภิกฺขุ สมาทิสติ วิหารํ เม กโรถาติ ตสฺส วิหารํ กโรนฺติ
เทสิตวตฺถุกํ สารมฺภํ อปริกฺกมนํ อาปตฺติ ทฺวินฺนํ ทุกฺกฏานํ เป


สารมฺภํ สปริกฺกมนํ อาปตฺติ ทุกฺกฏสฺส เป อนารมฺภํ อปริกฺกมนํ
อาปตฺติ ทุกฺกฏสฺส เป อนารมฺภํ สปริกฺกมนํ อนาปตฺติ
ภิกฺขุ สมาทิสิตฺวา ปกฺกมติ วิหารํ เม กโรถาติ น
จ สมาทิสติ เทสิตวตฺถุโก จ โหตุ อนารมฺโภ จ สปริกฺกมโน
จาติ ตสฺส วิหารํ กโรนฺติ อเทสิตวตฺถุกํ สารมฺภํ อปริกฺกมนํ
อาปตฺติ สงฺฆาทิเสเสน ทฺวินฺนํ ทุกฺกฏานํ เป สารมฺภํ สปริกฺกมนํ
อาปตฺติ สงฺฆาทิเสเสน ทุกฺกฏสฺส เป อนารมฺภํ อปริกฺกมนํ
อาปตฺติ สงฺฆาทิเสเสน ทุกฺกฏสฺส เป อนารมฺภํ สปริกฺกมนํ
อาปตฺติ สงฺฆาทิเสสสฺส ภิกฺขุ สมาทิสิตฺวา ปกฺกมติ วิหารํ เม
กโรถาติ น จ สมาทิสติ เทสิตวตฺถุโก จ โหตุ อนารมฺโภ จ
สปริกฺกมโน จาติ ตสฺส วิหารํ กโรนฺติ เทสิตวตฺถุกํ สารมฺภํ
อปริกฺกมนํ อาปตฺติ ทฺวินฺนํ ทุกฺกฏานํ เป สารมฺภํ สปริกฺกมนํ
อาปตฺติ ทุกฺกฏสฺส เป อนารมฺภํ อปริกฺกมนํ อาปตฺติ ทุกฺกฏสฺส
เป อนารมฺภํ สปริกฺกมนํ อนาปตฺติ
ภิกฺขุ สมาทิสิตฺวา ปกฺกมติ วิหารํ เม กโรถาติ
สมาทิสติ จ เทสิตวตฺถุโก จ โหตุ อนารมฺโภ จ สปริกฺกมโน
จาติ ตสฺส วิหารํ กโรนฺติ อเทสิตวตฺถุกํ สารมฺภํ อปริกฺกมนํ
โส สุณาติ วิหาโร กิร เม กยิรติ อเทสิตวตฺถุโก สารมฺโภ
อปริกฺกมโนติ เตน ภิกฺขุนา สามํ วา คนฺตพฺพํ ทูโต วา
ปาเหตพฺโพ เทสิตวตฺถุโก จ โหตุ อนารมฺโภ จ สปริกฺกมโน


จาติ โน เจ สามํ วา คจฺเฉยฺย ทูตํ วา ปหิเณยฺย อาปตฺติ
ทุกฺกฏสฺส เป เทสิตวตฺถุโก จ โหตุ อนารมฺโภ จาติ เป
เทสิตวตฺถุโก จ โหตุ สปริกฺกมโน จาติ เป เทสิตวตฺถุโก
โหตูติ โน เจ สามํ วา คจฺเฉยฺย ทูตํ วา ปหิเณยฺย อาปตฺติ
ทุกฺกฏสฺส ภิกฺขุ สมาทิสิตฺวา ปกฺกมติ วิหารํ เม กโรถาติ
สมาทิสติ จ เทสิตวตฺถุโก จ โหตุ อนารมฺโภ จ สปริกฺกมโน
จาติ ตสฺส วิหารํ กโรนฺติ เทสิตวตฺถุกํ สารมฺภํ อปริกฺกมนํ
โส สุณาติ วิหาโร กิร เม กยิรติ เทสิตวตฺถุโก สารมฺโภ
อปริกฺกมโนติ เตน ภิกฺขุนา สามํ วา คนฺตพฺพํ ทูโต วา
ปาเหตพฺโพ อนารมฺโภ จ โหตุ สปริกฺกมโน จาติ เป
อนารมฺโภ โหตูติ เป สปริกฺกมโน โหตูติ เป อนาปตฺติ
ภิกฺขุ สมาทิสิตฺวา ปกฺกมติ วิหารํ เม กโรถาติ
สมาทิสติ จ เทสิตวตฺถุโก จ โหตุ อนารมฺโภ จ สปริกฺกมโน
จาติ ตสฺส วิหารํ กโรนฺติ อเทสิตวตฺถุกํ สารมฺภํ อปริกฺกมนํ
อาปตฺติ การุกานํ ติณฺณํ ทุกฺกฏานํ เป สารมฺภํ สปริกฺกมนํ 
อาปตฺติ การุกานํ ทฺวินฺนํ ทุกฺกฏานํ เป อนารมฺภํ อปริกฺกมนํ
อาปตฺติ การุกานํ ทฺวินฺนํ ทุกฺกฏานํ เป อนารมฺภํ สปริกฺกมนํ
อาปตฺติ การุกานํ ทุกฺกฏสฺส ภิกฺขุ สมาทิสิตฺวา ปกฺกมติ วิหารํ
เม กโรถาติ สมาทิสติ จ เทสิตวตฺถุโก จ โหตุ อนารมฺโภ จ
สปริกฺกมโน จาติ ตสฺส วิหารํ กโรนฺติ เทสิตวตฺถุกํ สารมฺภํ


อปริกฺกมนํ อาปตฺติ การุกานํ ทฺวินฺนํ ทุกฺกฏานํ เป สารมฺภํ
สปริกฺกมนํ อาปตฺติ การุกานํ ทุกฺกฏสฺส เป อนารมฺภํ อปริกฺกมนํ
อาปตฺติ การุกานํ ทุกฺกฏสฺส เป อนารมฺภํ สปริกฺกมนํ อนาปตฺติ
ภิกฺขุ สมาทิสิตฺวา ปกฺกมติ วิหารํ เม กโรถาติ
ตสฺส วิหารํ กโรนฺติ อเทสิตวตฺถุกํ สารมฺภํ อปริกฺกมนํ โส เจ
วิปฺปกเต อาคจฺฉติ เตน ภิกฺขุนา โส วิหาโร อญฺญสฺส วา
ทาตพฺโพ ภินฺทิตฺวา วา ปุน กาตพฺโพ โน เจ อญฺญสฺส วา
ทเทยฺย ภินฺทิตฺวา วา ปุน กาเรยฺย อาปตฺติ สงฺฆาทิเสเสน ทฺวินฺนํ
ทุกฺกฏานํ เป สารมฺภํ สปริกฺกมนํ อาปตฺติ สงฺฆาทิเสเสน
ทุกฺกฏสฺส เป อนารมฺภํ อปริกฺกมนํ อาปตฺติ สงฺฆาทิเสเสน
ทุกฺกฏสฺส เป อนารมฺภํ สปริกฺกมนํ อาปตฺติ สงฺฆาทิเสสสฺส
ภิกฺขุ สมาทิสิตฺวา ปกฺกมติ วิหารํ เม กโรถาติ ตสฺส
วิหารํ กโรนฺติ เทสิตวตฺถุกํ สารมฺภํ อปริกฺกมนํ โส เจ
วิปฺปกเต อาคจฺฉติ เตน ภิกฺขุนา โส วิหาโร อญฺญสฺส วา
ทาตพฺโพ ภินฺทิตฺวา วา ปุน กาตพฺโพ โน เจ อญฺญสฺส วา
ทเทยฺย ภินฺทิตฺวา วา ปุน กาเรยฺย อาปตฺติ ทฺวินฺนํ ทุกฺกฏานํ
เป สารมฺภํ สปริกฺกมนํ อาปตฺติ ทุกฺกฏสฺส เป อนารมฺภํ
อปริกฺกมนํ อาปตฺติ ทุกฺกฏสฺส เป อนารมฺภํ สปริกฺกมนํ
อนาปตฺติ
อตฺตนา วิปฺปกตํ อตฺตนา ปริโยสาเปติ อาปตฺติ


สงฺฆาทิเสสสฺส อตฺตนา วิปฺปกตํ ปเรหิ ปริโยสาเปติ อาปตฺติ
สงฺฆาทิเสสสฺส ปเรหิ วิปฺปกตํ อตฺตนา ปริโยสาเปติ อาปตฺติ
สงฺฆาทิเสสสฺส ปเรหิ วิปฺปกตํ ปเรหิ ปริโยสาเปติ อาปตฺติ
สงฺฆาทิเสสสฺส
อนาปตฺติ เลเณ คุหาย ติณกุฏิกาย อญฺญสฺสตฺถาย
วาสาคารํ ฐเปตฺวา สพฺพตฺถ อนาปตฺติ อุมฺมตฺตกสฺส
อาทิกมฺมิกสฺสาติ
สตฺตมสงฺฆาทิเสสํ นิฏฺฐิตํ



อฏฺฐมสงฺฆาทิเสสํ
เตน สมเยน พุทฺโธ ภควา ราชคเห วิหรติ เวฬุวเน
กลนฺทกนิวาเป เตน โข ปน สมเยน อายสฺมตา ทพฺเพน
มลฺลปุตฺเตน ชาติยา สตฺตวสฺเสน อรหตฺตํ สจฺฉิกตํ โหติ ยงฺกิญฺจิ
สาวเกน ปตฺตพฺพํ สพฺพํ เตน อนุปฺปตฺตํ โหติ นตฺถิ จสฺส กิญฺจิ
อุตฺตรึ กรณียํ กตสฺส วา ปฏิจโย
อถโข อายสฺมโต ทพฺพสฺส มลฺลปุตฺตสฺส รโหคตสฺส
ปฏิสลฺลีนสฺส เอวํ เจตโส ปริวิตกฺโก อุทปาทิ มยา โข ชาติยา
สตฺตวสฺเสน อรหตฺตํ สจฺฉิกตํ ยงฺกิญฺจิ สาวเกน ปตฺตพฺพํ สพฺพํ
มยา อนุปฺปตฺตํ นตฺถิ จ เม กิญฺจิ อุตฺตรึ กรณียํ กตสฺส วา
ปฏิจโย กินฺนุ โข อหํ สงฺฆสฺส เวยฺยาวจฺจํ กเรยฺยนฺติ อถโข
อายสฺมโต ทพฺพสฺส มลฺลปุตฺตสฺส เอตทโหสิ ยนฺนูนาหํ สงฺฆสฺส
เสนาสนญฺจ ปญฺญาเปยฺยํ ภตฺตานิ จ อุทฺทิเสยฺยนฺติ อถโข
อายสฺมา ทพฺโพ มลฺลปุตฺโต สายณฺหสมยํ ปฏิสลฺลานา วุฏฺฐิโต
เยน ภควา เตนุปสงฺกมิ อุปสงฺกมิตฺวา ภควนฺตํ อภิวาเทตฺวา
เอกมนฺตํ นิสีทิ เอกมนฺตํ นิสินฺโน โข อายสฺมา ทพฺโพ มลฺลปุตฺโต
ภควนฺตํ เอตทโวจ อิธ มยฺหํ ภนฺเต รโหคตสฺส ปฏิสลฺลีนสฺส
เอวํ เจตโส ปริวิตกฺโก อุทปาทิ มยา โข ชาติยา สตฺตวสฺเสน
อรหตฺตํ สจฺฉิกตํ ยงฺกิญฺจิ สาวเกน ปตฺตพฺพํ สพฺพํ มยา อนุปฺปตฺตํ


นตฺถิ จ เม กิญฺจิ อุตฺตรึ กรณียํ กตสฺส วา ปฏิจโย กินฺนุ โข
อหํ สงฺฆสฺส เวยฺยาวจฺจํ กเรยฺยนฺติ ตสฺส มยฺหํ ภนฺเต เอตทโหสิ
ยนฺนูนาหํ สงฺฆสฺส เสนาสนญฺจ ปญฺญาเปยฺยํ ภตฺตานิ จ อุทฺทิเสยฺยนฺติ
อิจฺฉามหํ ภนฺเต สงฺฆสฺส เสนาสนญฺจ ปญฺญาเปตุํ ภตฺตานิ จ
อุทฺทิสิตุนฺติ สาธุ สาธุ ทพฺพ เตนหิ ตฺวํ สงฺฆสฺส เสนาสนญฺจ
ปญฺญาเปหิ ภตฺตานิ จ อุทฺทิสาหีติ เอวํ ภนฺเตติ โข อายสฺมา
ทพฺโพ มลฺลปุตฺโต ภควโต ปจฺจสฺโสสิ
อถโข ภควา เอตสฺมึ นิทาเน เอตสฺมึ ปกรเณ ธมฺมึ
กถํ กตฺวา ภิกฺขู อามนฺเตสิ เตนหิ ภิกฺขเว สงฺโฆ ทพฺพํ มลฺลปุตฺตํ
เสนาสนปญฺญาปกญฺจ ภตฺตุทฺเทสกญฺจ สมฺมนฺนตุ เอวญฺจ ปน
ภิกฺขเว สมฺมนฺนิตพฺโพ ปฐมํ ทพฺโพ ยาจิตพฺโพ ยาจิตฺวา พฺยตฺเตน
ภิกฺขุนา ปฏิพเลน สงฺโฆ ญาเปตพฺโพ สุณาตุ เม ภนฺเต สงฺโฆ
ยทิ สงฺฆสฺส ปตฺตกลฺลํ สงฺโฆ อายสฺมนฺตํ ทพฺพํ มลฺลปุตฺตํ
เสนาสนปญฺญาปกญฺจ ภตฺตุทฺเทสกญฺจ สมฺมนฺเนยฺย เอสา ญตฺติ
สุณาตุ เม ภนฺเต สงฺโฆ สงฺโฆ อายสฺมนฺตํ ทพฺพํ มลฺลปุตฺตํ
เสนาสนปญฺญาปกญฺจ ภตฺตุทฺเทสกญฺจ สมฺมนฺนติ ยสฺสายสฺมโต
ขมติ อายสฺมโต ทพฺพสฺส มลฺลปุตฺตสฺส เสนาสนปญฺญาปกสฺส
จ ภตฺตุทฺเทสกสฺส จ สมฺมติ โส ตุณฺหสฺส ยสฺส นกฺขมติ
โส ภาเสยฺย สมฺมโต สงฺเฆน อายสฺมา ทพฺโพ มลฺลปุตฺโต
เสนาสนปญฺญาปโก จ ภตฺตุทฺเทสโก จ ขมติ สงฺฆสฺส ตสฺมา


ตุณฺหี เอวเมตํ ธารยามีติ
สมฺมโต จ ปนายสฺมา ทพฺโพ มลฺลปุตฺโต สภาคานํ
สภาคานํ ภิกฺขูนํ เอกชฺฌํ เสนาสนํ ปญฺญาเปติ เย เต ภิกฺขู
สุตฺตนฺติกา เตสํ เอกชฺฌํ เสนาสนํ ปญฺญาเปติ เต อญฺญมญฺญํ
สุตฺตนฺตํ สงฺคายิสฺสนฺตีติ เย เต ภิกฺขู วินยธรา เตสํ เอกชฺฌํ
เสนาสนํ ปญฺญาเปติ เต อญฺญมญฺญํ วินยํ วินิจฺฉินิสฺสนฺตีติ เย
เต ภิกฺขู อาภิธมฺมิกา เตสํ เอกชฺฌํ เสนาสนํ ปญฺญาเปติ เต
อญฺญมญฺญํ อภิธมฺมํ สากจฺฉิสฺสนฺตีติ เย เต ภิกฺขู ฌายิโน เตสํ
เอกชฺฌํ เสนาสนํ ปญฺญาเปติ เต อญฺญมญฺญํ น พฺยาพาธิสฺสนฺตีติ
เย เต ภิกฺขู ติรจฺฉานกถิกา กายทฬฺหีพหุลา วิหรนฺติ เตสํปิ เอกชฺฌํ
เสนาสนํ ปญฺญาเปติ อิมายปีเม อายสฺมนฺโต รติยา อจฺฉิสฺสนฺตีติ
เย เต ภิกฺขู วิกาเล อาคจฺฉนฺติ เตสํปิ เตโชธาตุํ สมาปชฺชิตฺวา
เตเนว อาโลเกน เสนาสนํ ปญฺญาเปติ อปิสฺสุ ภิกฺขู สญฺจิจฺจ
วิกาเล อาคจฺฉนฺติ มยํ อายสฺมโต ทพฺพสฺส มลฺลปุตฺตสฺส อิทฺธิปาฏิหาริยํ
ปสฺสิสฺสามาติ เต อายสฺมนฺตํ ทพฺพํ มลฺลปุตฺตํ
อุปสงฺกมิตฺวา เอวํ วเทนฺติ อมฺหากํ อาวุโส ทพฺพ เสนาสนํ
ปญฺญาเปหีติ เต อายสฺมา ทพฺโพ มลฺลปุตฺโต เอวํ วเทติ





กตฺถายสฺมนฺโต อิจฺฉนฺติ กตฺถ ปญฺญาเปมีติ เต สญฺจิจฺจ ทูเร
อปทิสฺสนฺติ อมฺหากํ อาวุโส ทพฺพ คิชฺฌกูเฏ ปพฺพเต เสนาสนํ
ปญฺญาเปหิ อมฺหากํ อาวุโส ทพฺพ โจรปฺปปาเต เสนาสนํ
ปญฺญาเปหิ อมฺหากํ อาวุโส ทพฺพ อิสิคิลิปสฺเส กาฬสิลายํ
เสนาสนํ ปญฺญาเปหิ อมฺหากํ อาวุโส ทพฺพ เวภารปสฺเส
สตฺตปณฺณคุหายํ เสนาสนํ ปญฺญาเปหิ อมฺหากํ อาวุโส ทพฺพ สีตวเน
สปฺปโสณฺฑิกปพฺภาเร เสนาสนํ ปญฺญาเปหิ อมฺหากํ อาวุโส
ทพฺพ โคมฏกนฺทรายํ เสนาสนํ ปญฺญาเปหิ อมฺหากํ อาวุโส ทพฺพ
ตินฺทุกกนฺทรายํ เสนาสนํ ปญฺญาเปหิ อมฺหากํ อาวุโส ทพฺพ
กโปตกนฺทรายํ เสนาสนํ ปญฺญาเปหิ อมฺหากํ อาวุโส ทพฺพ
ตโปทาราเม เสนาสนํ ปญฺญาเปหิ อมฺหากํ อาวุโส ทพฺพ ชีวกมฺพวเน
เสนาสนํ ปญฺญาเปหิ อมฺหากํ อาวุโส ทพฺพ มทฺทกุจฺฉิสฺมึ มิคทาเย
เสนาสนํ ปญฺญาเปหีติ เตสํ อายสฺมา ทพฺโพ มลฺลปุตฺโต
เตโชธาตุํ สมาปชฺชิตฺวา องฺคุลิยา ชลมานาย ปุรโต ปุรโต คจฺฉติ
เตปิ เตเนว อาโลเกน อายสฺมโต ทพฺพสฺส มลฺลปุตฺตสฺส ปิฏฺฐิโต
ปิฏฺฐิโต คจฺฉนฺติ เตสํ อายสฺมา ทพฺโพ มลฺลปุตฺโต เอวํ เสนาสนํ
ปญฺญาเปติ อยํ มญฺโจ อิทํ ปีฐํ อยํ ภิสี อิทํ พิมฺโพหนํ
อิทํ วจฺจฏฺฐานํ อิทํ ปสฺสาวฏฺฐานํ อิทํ ปานียํ อิทํ ปริโภชนียํ




อยํ กตฺตรทณฺโฑ อิทํ สงฺฆสฺส กติกสณฺฐานํ อิมํ กาลํ ปวิสิตพฺพํ
อิมํ กาลํ นิกฺขมิตพฺพนฺติ เตสํ อายสฺมา ทพฺโพ มลฺลปุตฺโต
เอวํ เสนาสนํ ปญฺญาเปตฺวา ปุนเทว เวฬุวนํ ปจฺจาคจฺฉติ
เตน โข ปน สมเยน เมตฺติยภุมฺมชกา ภิกฺขู นวกา
เจว โหนฺติ อปฺปปุญฺญา จ ยานิ สงฺฆสฺส ลามกานิ เสนาสนานิ
ตานิ เตสํ ปาปุณนฺติ ลามกานิ จ ภตฺตานิ เตน โข ปน
สมเยน ราชคเห มนุสฺสา อิจฺฉนฺติ เถรานํ ภิกฺขูนํ อภิสงฺขาริกํ
ทาตุํ สปฺปึปิ เตลํปิ อุตฺตริภงฺคํปิ เมตฺติยภุมฺมชกานํ ปน ภิกฺขูนํ
ปากติกํ เทนฺติ ยถารทฺธํ กาณาชกํ พิลงฺคทุติยํ เต ปจฺฉาภตฺตํ
ปิณฺฑปาตปฏิกฺกนฺตา เถเร ภิกฺขู ปุจฺฉนฺติ ตุมฺหากํ อาวุโส ภตฺตคฺเค
กึ อโหสิ ตุมฺหากํ อาวุโส ภตฺตคฺเค กึ อโหสีติ เอกจฺเจ
เถรา เอวํ วเทนฺติ อมฺหากํ อาวุโส สปฺปิ อโหสิ เตลํ อโหสิ
อุตฺตริภงฺคํ อโหสีติ เมตฺติยภุมฺมชกา ปน ภิกฺขู เอวํ วเทนฺติ
อมฺหากํ อาวุโส น กิญฺจิ อโหสิ ปากติกํ ยถารทฺธํ กาณาชกํ
พิลงฺคทุติยนฺติ
เตน โข ปน สมเยน กลฺยาณภตฺติโก คหปติ สงฺฆสฺส
จตุกฺกภตฺตํ เทติ นิจฺจภตฺตํ โส ภตฺตคฺเค สปุตฺตทาโร อุปติฏฺฐิตฺวา





ปริวิสติ อญฺเญ โอทเนน ปุจฺฉนฺติ อญฺเญ สูเปน ปุจฺฉนฺติ
อญฺเญ เตเลน ปุจฺฉนฺติ อญฺเญ อุตฺตริภงฺเคน ปุจฺฉนฺติ เตน
โข ปน สมเยน กลฺยาณภตฺติกสฺส คหปติโน ภตฺตํ สฺวาตนาย
เมตฺติยภุมฺมชกานํ ภิกฺขูนํ อุทฺทิฏฺฐํ โหติ อถโข กลฺยาณภตฺติโก
คหปติ อารามํ อคมาสิ เกนจิเทว กรณีเยน โส เยนายสฺมา
ทพฺโพ มลฺลปุตฺโต เตนุปสงฺกมิ อุปสงฺกมิตฺวา อายสฺมนฺตํ ทพฺพํ
มลฺลปุตฺตํ อภิวาเทตฺวา เอกมนฺตํ นิสีทิ เอกมนฺตํ นิสินฺนํ โข
กลฺยาณภตฺติกํ คหปตึ อายสฺมา ทพฺโพ มลฺลปุตฺโต ธมฺมิยา
กถาย สนฺทสฺเสสิ สมาทเปสิ สมุตฺเตเชสิ สมฺปหํเสสิ อถโข
กลฺยาณภตฺติโก คหปติ อายสฺมตา ทพฺเพน มลฺลปุตฺเตน ธมฺมิยา
กถาย สนฺทสฺสิโต สมาทปิโต สมุตฺเตชิโต สมฺปหํสิโต อายสฺมนฺตํ
ทพฺพํ มลฺลปุตฺตํ เอตทโวจ กสฺส ภนฺเต อมฺหากํ ฆเร สฺวาตนาย
ภตฺตํ อุทฺทิฏฺฐนฺติ เมตฺติยภุมฺมชกานํ โข คหปติ ภิกฺขูนํ ตุมฺหากํ
ฆเร สฺวาตนาย ภตฺตํ อุทฺทิฏฺฐนฺติ อถโข กลฺยาณภตฺติโก
คหปติ อนตฺตมโน อโหสิ กถํ หิ นาม ปาปภิกฺขู อมฺหากํ ฆเร
ภุญฺชิสฺสนฺตีติ ฆรํ คนฺตฺวา ทาสึ อาณาเปสิ เย เช เสฺว ภตฺติกา
อาคจฺฉนฺติ เต โกฏฺฐเก อาสนํ ปญฺญาเปตฺวา กาณาชเกน
พิลงฺคทุติเยน ปริวิสาติ เอวํ อยฺยาติ โข สา ทาสี
กลฺยาณภตฺติกสฺส คหปติโน ปจฺจสฺโสสิ อถโข เมตฺติยภุมฺมชกา
ภิกฺขู หิยฺโย โข อาวุโส อมฺหากํ กลฺยาณภตฺติกสฺส คหปติโน


ฆเร ภตฺตํ อุทฺทิฏฺฐํ เสฺว อเมฺห กลฺยาณภตฺติโก คหปติ สปุตฺตทาโร
อุปติฏฺฐิตฺวา ปริวิสิสฺสติ อญฺเญ โอทเนน ปุจฺฉิสฺสนฺติ อญฺเญ
สูเปน ปุจฺฉิสฺสนฺติ อญฺเญ เตเลน ปุจฺฉิสฺสนฺติ อญฺเญ อุตฺตริภงฺเคน
ปุจฺฉิสฺสนฺตีติ เต เตเนว โสมนสฺเสน น จิตฺตรูปํ รตฺติยา สุปึสุ
อถโข เมตฺติยภุมฺมชกา ภิกฺขู ปุพฺพณฺหสมยํ นิวาเสตฺวา ปตฺตจีวรมาทาย
เยน กลฺยาณภตฺติกสฺส คหปติโน นิเวสนํ เตนุปสงฺกมึสุ
อทฺทสา โข สา ทาสี เมตฺติยภุมฺมชเก ภิกฺขู ทูรโต ว อาคจฺฉนฺเต
ทิสฺวาน โกฏฺฐเก อาสนํ ปญฺญาเปตฺวา เมตฺติยภุมฺมชเก ภิกฺขู
เอตทโวจ นิสีทถ ภนฺเตติ อถโข เมตฺติยภุมฺมชกานํ ภิกฺขูนํ
เอตทโหสิ นิสฺสํสยํ โข น ตาว ภตฺตํ สิทฺธํ ภวิสฺสติ ยถา มยํ
โกฏฺฐเก นิสีทาปิยามาติ อถโข สา ทาสี กาณาชเกน พิลงฺคทุติเยน
อุปคญฺฉิ ภุญฺชถ ภนฺเตติ มยํ โข ภคินิ นิจฺจภตฺติกาติ
ชานามิ อยฺยา นิจฺจภตฺติกาติ อปิจาหํ หิยฺโย ว คหปตินา อาณตฺตา
เย เช เสฺว ภตฺติกา อาคจฺฉนฺติ เต โกฏฺฐเก อาสนํ ปญฺญาเปตฺวา
กาณาชเกน พิลงฺคทุติเยน ปริวิสาติ ภุญฺชถ ภนฺเตติ อถโข
เมตฺติยภุมฺมชกา ภิกฺขู หิยฺโย โข อาวุโส กลฺยาณภตฺติโก คหปติ
อารามํ อคมาสิ ทพฺพสฺส มลฺลปุตฺตสฺส สนฺติเก นิสฺสํสยํ โข มยํ
ทพฺเพน มลฺลปุตฺเตน คหปติโน สนฺติเก ปริภินฺนาติ เต เตเนว




โทมนสฺเสน น จิตฺตรูปํ ภุญฺชึสุ อถโข เมตฺติยภุมฺมชกา ภิกฺขู
ปจฺฉาภตฺตํ ปิณฺฑปาตปฏิกฺกนฺตา อารามํ คนฺตฺวา ปตฺตจีวรํ
ปฏิสาเมตฺวา พหารามโกฏฺฐเก สงฺฆาฏิปลฺลตฺถิกาย นิสีทึสุ ตุณฺหีภูตา
มงฺกุภูตา ปตฺตกฺขนฺธา อโธมุขา ปชฺฌายนฺตา อปฺปฏิภาณา
อถโข เมตฺติยา ภิกฺขุนี เยน เมตฺติยภุมฺมชกา ภิกฺขู
เตนุปสงฺกมิ อุปสงฺกมิตฺวา เมตฺติยภุมฺมชเก ภิกฺขู เอตทโวจ วนฺทามิ
อยฺยาติ เอวํ วุตฺเต เมตฺติยภุมฺมชกา ภิกฺขู นาลปึสุ ทุติยมฺปิ
โข เป ตติยมฺปิ โข เมตฺติยา ภิกฺขุนี เมตฺติยภุมฺมชเก ภิกฺขู
เอตทโวจ วนฺทามิ อยฺยาติ ตติยมฺปิ โข เมตฺติยภุมฺมชกา ภิกฺขู
นาลปึสุ กฺยาหํ อยฺยานํ อปรชฺฌามิ กิสฺส มํ อยฺยา นาลปนฺตีติ
ตถา หิ ปน ตฺวํ ภคินิ อเมฺห ทพฺเพน มลฺลปุตฺเตน วิเหฐิยมาเน
อชฺฌุเปกฺขสีติ กฺยาหํ อยฺยา กโรมีติ สเจ โข ตฺวํ ภคินิ
อิจฺเฉยฺยาสิ อชฺเชว ภควา ทพฺพํ มลฺลปุตฺตํ นาสาเปยฺยาติ
กฺยาหํ อยฺยา กโรมิ กึ มยา สกฺกา กาตุนฺติ เอหิ ตฺวํ ภคินิ
เยน ภควา เตนุปสงฺกมิ อุปสงฺกมิตฺวา ภควนฺตํ เอวํ วเทหิ
อิทํ ภนฺเต นจฺฉนฺนํ นปฺปฏิรูปํ ยายํ ภนฺเต ทิสา อภยา อนีติกา
อนุปทฺทวา สายํ ทิสา สภยา สอีติกา สอุปทฺทวา ยโต นีวาตํ
ตโต ปวาตํ อุทกํ มญฺเญ อาทิตฺตํ อยฺเยนมฺหิ ทพฺเพน มลฺลปุตฺเตน
ทูสิตาติ เอวํ อยฺยาติ โข เมตฺติยา ภิกฺขุนี เมตฺติยภุมฺมชกานํ
ภิกฺขูนํ ปฏิสฺสุตฺวา เยน ภควา เตนุปสงฺกมิ อุปสงฺกมิตฺวา ภควนฺตํ


อภิวาเทตฺวา เอกมนฺตํ อฏฺฐาสิ เอกมนฺตํ ฐิตา โข เมตฺติยา
ภิกฺขุนี ภควนฺตํ เอตทโวจ อิทํ ภนฺเต นจฺฉนฺนํ นปฺปฏิรูปํ ยายํ
ภนฺเต ทิสา อภยา อนีติกา อนุปทฺทวา สายํ ทิสา สภยา สอีติกา
สอุปทฺทวา ยโต นีวาตํ ตโต ปวาตํ อุทกํ มญฺเญ อาทิตฺตํ
อยฺเยนมฺหิ ทพฺเพน มลฺลปุตฺเตน ทูสิตาติ
อถโข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ
สนฺนิปาตาเปตฺวา อายสฺมนฺตํ ทพฺพํ มลฺลปุตฺตํ ปฏิปุจฺฉิ สรสิ ตฺวํ
ทพฺพ เอวรูปํ กตฺตา ยถายํ ภิกฺขุนี อาหาติ ยถา มํ ภนฺเต
ภควา ชานาตีติ ทุติยมฺปิ โข ภควา เป ตติยมฺปิ โข
ภควา อายสฺมนฺตํ ทพฺพํ มลฺลปุตฺตํ เอตทโวจ สรสิ ตฺวํ ทพฺพ
เอวรูปํ กตฺตา ยถายํ ภิกฺขุนี อาหาติ ยถา มํ ภนฺเต ภควา
ชานาตีติ น โข ทพฺพ ทพฺพา เอวํ นิพฺเพเฐนฺติ สเจ ตยา กตํ
กตนฺติ วเทหิ สเจ ตยา อกตํ อกตนฺติ วเทหีติ ยโตหํ ภนฺเต
ชาโต นาภิชานามิ สุปินนฺเตนปิ เมถุนํ ธมฺมํ ปฏิเสวิตา ปเคว
ชาคโรติ อถโข ภควา ภิกฺขู อามนฺเตสิ เตนหิ ภิกฺขเว เมตฺติยํ
ภิกฺขุนึ นาเสถ อิเม จ ภิกฺขู อนุยุญฺชถาติ อิทํ วตฺวา ภควา
อุฏฺฐายาสนา วิหารํ ปาวิสิ อถโข เต ภิกฺขู เมตฺติยํ ภิกฺขุนึ
นาเสสุํ อถโข เมตฺติยภุมฺมชกา ภิกฺขู เต ภิกฺขู เอตทโวจุํ
มา อาวุโส เมตฺติยํ ภิกฺขุนึ นาเสถ น สา กิญฺจิ อปรชฺฌติ
อเมฺหหิ สา อุสฺสาหิตา กุปิเตหิ อนตฺตมเนหิ จาวนาธิปฺปาเยหีติ


กึ ปน ตุเมฺห อาวุโส อายสฺมนฺตํ ทพฺพํ มลฺลปุตฺตํ อมูลเกน
ปาราชิเกน ธมฺเมน อนุทฺธํเสถาติ เอวมาวุโสติ เย เต ภิกฺขู
อปฺปิจฺฉา เป เต อุชฺฌายนฺติ ขียนฺติ วิปาเจนฺติ กถํ หิ นาม
เมตฺติยภุมฺมชกา ภิกฺขู อายสฺมนฺตํ ทพฺพํ มลฺลปุตฺตํ อมูลเกน
ปาราชิเกน ธมฺเมน อนุทฺธํเสสฺสนฺตีติ อถโข เต ภิกฺขู ภควโต
เอตมตฺถํ อาโรเจสุํ อถโข ภควา เอตสฺมึ นิทาเน เอตสฺมึ
ปกรเณ ภิกฺขุสงฺฆํ สนฺนิปาตาเปตฺวา เมตฺติยภุมฺมชเก ภิกฺขู ปฏิปุจฺฉิ
สจฺจํ กิร ตุเมฺห ภิกฺขเว ทพฺพํ มลฺลปุตฺตํ อมูลเกน ปาราชิเกน
ธมฺเมน อนุทฺธํเสถาติ สจฺจํ ภควาติ วิครหิ พุทฺโธ ภควา
กถํ หิ นาม ตุเมฺห โมฆปุริสา ทพฺพํ มลฺลปุตฺตํ อมูลเกน
ปาราชิเกน ธมฺเมน อนุทฺธํเสสฺสถ เนตํ โมฆปุริสา อปฺปสนฺนานํ
วา ปสาทาย เป เอวญฺจ ปน ภิกฺขเว อิมํ สิกฺขาปทํ
อุทฺทิเสยฺยาถ โย ปน ภิกฺขุ ภิกฺขุํ ทุฏฺโฐ โทโส อปฺปตีโต
อมูลเกน ปาราชิเกน ธมฺเมน อนุทฺธํเสยฺย อปฺเปวนาม นํ อิมมฺหา
พฺรหฺมจริยา จาเวยฺยนฺติ ตโต อปเรน สมเยน สมนุคฺคาหิยมาโน
วา อสมนุคฺคาหิยมาโน วา อมูลกญฺเจว ตํ อธิกรณํ โหติ ภิกฺขุ
จ โทสํ ปติฏฺฐาติ สงฺฆาทิเสโสติ
โย ปนาติ โย ยาทิโส เป ภิกฺขูติ เป อยํ
อิมสฺมึ อตฺเถ อธิปฺเปโต ภิกฺขูติ ภิกฺขุนฺติ อญฺญํ ภิกฺขุํ
ทุฏฺโฐ โทโสติ กุปิโต อนตฺตมโน อนภิรทฺโธ อาหตจิตฺโต ชิลชาโต


อปฺปตีโตติ เตน จ โกเปน เตน จ โทเสน ตาย จ อนตฺตมนตาย
ตาย จ อนภิรทฺธิยา อปฺปตีโต โหติ อมูลกํ นาม อทิฏฺฐํ
อสฺสุตํ อปริสงฺกิตํ ปาราชิเกน ธมฺเมนาติ จตุนฺนํ อญฺญตเรน
อนุทฺธํเสยฺยาติ โจเทติ วา โจทาเปติ วา อปฺเปวนาม นํ อิมมฺหา
พฺรหฺมจริยา จาเวยฺยนฺติ ภิกฺขุภาวา จาเวยฺยํ สมณธมฺมา จาเวยฺยํ
สีลกฺขนฺธา จาเวยฺยํ ตโปคุณา จาเวยฺยํ
ตโต อปเรน สมเยนาติ ยสฺมึ ขเณ อนุทฺธํสิโต โหติ
ตํ ขณํ ตํ ลยํ ตํ มุหุตฺตํ วีติวตฺเต สมนุคฺคาหิยมาโน วาติ
เยน วตฺถุนา อนุทฺธํสิโต โหติ ตสฺมึ วตฺถุสฺมึ สมนุคฺคาหิยมาโน
วา อสมนุคฺคาหิยมาโน วาติ น เกนจิ วุจฺจมาโน
อธิกรณํ นาม จตฺตาริ อธิกรณานิ วิวาทาธิกรณํ
อนุวาทาธิกรณํ อาปตฺตาธิกรณํ กิจฺจาธิกรณํ
ภิกฺขุ จ โทสํ ปติฏฺฐาตีติ ตุจฺฉกํ มยา ภณิตํ มุสา
มยา ภณิตํ อภูตํ มยา ภณิตํ อชานนฺเตน มยา ภณิตํ
สงฺฆาทิเสโสติ เป เตนปิ วุจฺจติ สงฺฆาทิเสโสติ
อทิฏฺฐสฺส โหติ ปาราชิกํ ธมฺมํ อชฺฌาปชฺชนฺโต ตญฺเจ
โจเทติ ทิฏฺโฐ มยา ปาราชิกํ ธมฺมํ อชฺฌาปนฺโนสิ อสฺสมโณสิ
อสกฺยปุตฺติโยสิ นตฺถิ ตยา สทฺธึ อุโปสโถ วา ปวารณา วา
สงฺฆกมฺมํ วาติ อาปตฺติ วาจาย วาจาย สงฺฆาทิเสสสฺส อสฺสุตสฺส
โหติ ปาราชิกํ ธมฺมํ อชฺฌาปนฺโนติ ตญฺเจ โจเทติ สุโต มยา


ปาราชิกํ ธมฺมํ อชฺฌาปนฺโนสิ อสฺสมโณสิ อสกฺยปุตฺติโยสิ นตฺถิ
ตยา สทฺธึ อุโปสโถ วา ปวารณา วา สงฺฆกมฺมํ วาติ อาปตฺติ
วาจาย วาจาย สงฺฆาทิเสสสฺส อปริสงฺกิตสฺส โหติ ปาราชิกํ
ธมฺมํ อชฺฌาปนฺโนติ ตญฺเจ โจเทติ ปริสงฺกิโต มยา ปาราชิกํ
ธมฺมํ อชฺฌาปนฺโนสิ อสฺสมโณสิ อสกฺยปุตฺติโยสิ นตฺถิ ตยา
สทฺธึ อุโปสโถ วา ปวารณา วา สงฺฆกมฺมํ วาติ อาปตฺติ
วาจาย วาจาย สงฺฆาทิเสสสฺส
อทิฏฺฐสฺส โหติ ปาราชิกํ ธมฺมํ อชฺฌาปชฺชนฺโต ตญฺเจ
โจเทติ ทิฏฺโฐ มยา สุโต จ ปาราชิกํ ธมฺมํ อชฺฌาปนฺโนสิ
เป อาปตฺติ วาจาย วาจาย สงฺฆาทิเสสสฺส อทิฏฺฐสฺส
โหติ ปาราชิกํ ธมฺมํ อชฺฌาปชฺชนฺโต ตญฺเจ โจเทติ ทิฏฺโฐ
มยา ปริสงฺกิโต จ ปาราชิกํ ธมฺมํ อชฺฌาปนฺโนสิ อสฺสมโณสิ
เป อาปตฺติ วาจาย วาจาย สงฺฆาทิเสสสฺส อทิฏฺฐสฺส
โหติ ปาราชิกํ ธมฺมํ อชฺฌาปชฺชนฺโต ตญฺเจ โจเทติ ทิฏฺโฐ
มยา สุโต จ ปริสงฺกิโต จ ปาราชิกํ ธมฺมํ อชฺฌาปนฺโนสิ
เป อาปตฺติ วาจาย วาจาย สงฺฆาทิเสสสฺส อสฺสุตสฺส
โหติ ปาราชิกํ ธมฺมํ อชฺฌาปนฺโนติ ตญฺเจ โจเทติ สุโต มยา
ปริสงฺกิโต จ ปาราชิกํ ธมฺมํ อชฺฌาปนฺโนสิ เป อาปตฺติ
วาจาย วาจาย สงฺฆาทิเสสสฺส อสฺสุตสฺส โหติ ปาราชิกํ ธมฺมํ
อชฺฌาปนฺโนติ ตญฺเจ โจเทติ สุโต มยา ทิฏฺโฐ จ ปาราชิกํ


ธมฺมํ อชฺฌาปนฺโนสิ เป อาปตฺติ วาจาย วาจาย สงฺฆาทิเสสสฺส
อสฺสุตสฺส โหติ ปาราชิกํ ธมฺมํ อชฺฌาปนฺโนติ ตญฺเจ โจเทติ สุโต
มยา ปริสงฺกิโต จ ทิฏฺโฐ จ ปาราชิกํ ธมฺมํ อชฺฌาปนฺโนสิ
เป อาปตฺติ วาจาย วาจาย สงฺฆาทิเสสสฺส อปริสงฺกิตสฺส
โหติ ปาราชิกํ ธมฺมํ อชฺฌาปนฺโนติ ตญฺเจ โจเทติ ปริสงฺกิโต
มยา ทิฏฺโฐ จ ปาราชิกํ ธมฺมํ อชฺฌาปนฺโนสิ เป อาปตฺติ
วาจาย วาจาย สงฺฆาทิเสสสฺส อปริสงฺกิตสฺส โหติ ปาราชิกํ
ธมฺมํ อชฺฌาปนฺโนติ ตญฺเจ โจเทติ ปริสงฺกิโต มยา สุโต จ ปาราชิกํ
ปาราชิกํ ธมฺมํ อชฺฌาปนฺโนสิ เป อาปตฺติ วาจาย วาจาย
สงฺฆาทิเสสสฺส อปริสงฺกิตสฺส โหติ ปาราชิกํ ธมฺมํ อชฺฌาปนฺโนติ
ตญฺเจ โจเทติ ปริสงฺกิโต มยา ทิฏฺโฐ จ สุโต จ ปาราชิกํ ธมฺมํ
อชฺฌาปนฺโนสิ เป อาปตฺติ วาจาย วาจาย สงฺฆาทิเสสสฺส
ทิฏฺฐสฺส โหติ ปาราชิกํ ธมฺมํ อชฺฌาปชฺชนฺโต ตญฺเจ
โจเทติ สุโต มยา ปาราชิกํ ธมฺมํ อชฺฌาปนฺโนสิ เป อาปตฺติ
วาจาย วาจาย สงฺฆาทิเสสสฺส ทิฏฺฐสฺส โหติ ปาราชิกํ ธมฺมํ
อชฺฌาปชฺชนฺโต ตญฺเจ โจเทติ ปริสงฺกิโต มยา ปาราชิกํ ธมฺมํ
อชฺฌาปนฺโนสิ เป ตญฺเจ โจเทติ สุโต มยา ปริสงฺกิโต จ
ปาราชิกํ ธมฺมํ อชฺฌาปนฺโนสิ เป อาปตฺติ วาจาย วาจาย
สงฺฆาทิเสสสฺส สุตสฺส โหติ ปาราชิกํ ธมฺมํ อชฺฌาปนฺโนติ
ตญฺเจ โจเทติ ปริสงฺกิโต มยา ปาราชิกํ ธมฺมํ อชฺฌาปนฺโนสิ


เป ตญฺเจ โจเทติ ทิฏฺโฐ มยา ปาราชิกํ ธมฺมํ อชฺฌาปนฺโนสิ
เป ตญฺเจ โจเทติ ปริสงฺกิโต มยา ทิฏฺโฐ จ ปาราชิกํ ธมฺมํ
อชฺฌาปนฺโนสิ เป อาปตฺติ วาจาย วาจาย สงฺฆาทิเสสสฺส
ปริสงฺกิตสฺส โหติ ปาราชิกํ ธมฺมํ อชฺฌาปนฺโนติ ตญฺเจ โจเทติ
ทิฏฺโฐ มยา ปาราชิกํ ธมฺมํ อชฺฌาปนฺโนสิ เป ตญฺเจ โจเทติ
สุโต มยา ปาราชิกํ ธมฺมํ อชฺฌาปนฺโนสิ เป ตญฺเจ โจเทติ
ทิฏฺโฐ มยา สุโต จ ปาราชิกํ ธมฺมํ อชฺฌาปนฺโนสิ อสฺสมโณสิ
อสกฺยปุตฺติโยสิ นตฺถิ ตยา สทฺธึ อุโปสโถ วา ปวารณา วา
สงฺฆกมฺมํ วาติ อาปตฺติ วาจาย วาจาย สงฺฆาทิเสสสฺส
ทิฏฺฐสฺส โหติ ปาราชิกํ ธมฺมํ อชฺฌาปชฺชนฺโต ทิฏฺเฐ
เวมติโก ทิฏฺฐํ โนกปฺเปติ ทิฏฺฐํ นสฺสรติ ทิฏฺฐํ ปมุฏฺโฐ โหติ
ตญฺเจ โจเทติ ทิฏฺโฐ มยา สุโต จ เป ทิฏฺโฐ มยา
ปริสงฺกิโต จ เป ทิฏฺโฐ มยา สุโต จ ปริสงฺกิโต จ
ปาราชิกํ ธมฺมํ อชฺฌาปนฺโนสิ เป สุตสฺส โหติ ปาราชิกํ
ธมฺมํ อชฺฌาปนฺโนติ สุเต เวมติโก สุตํ โนกปฺเปติ สุตํ นสฺสรติ
สุตํ ปมุฏฺโฐ โหติ ตญฺเจ โจเทติ สุโต มยา ปริสงฺกิโต จ
เป สุโต มยา ทิฏฺโฐ จ เป สุโต มยา ปริสงฺกิโต จ
ทิฏฺโฐ จ ปาราชิกํ ธมฺมํ อชฺฌาปนฺโนสิ เป ปริสงฺกิตสฺส โหติ
ปาราชิกํ ธมฺมํ อชฺฌาปนฺโนติ ปริสงฺกิเต เวมติโก ปริสงฺกิตํ



โนกปฺเปติ ปริสงฺกิตํ นสฺสรติ ปริสงฺกิตํ ปมุฏฺโฐ โหติ ตญฺเจ
โจเทติ ปริสงฺกิโต มยา ทิฏฺโฐ จ เป ปริสงฺกิโต มยา
สุโต จ เป ปริสงฺกิโต มยา ทิฏฺโฐ จ สุโต จ ปาราชิกํ
ธมฺมํ อชฺฌาปนฺโนสิ อสฺสมโณสิ อสกฺยปุตฺติโยสิ นตฺถิ ตยา
สทฺธึ อุโปสโถ วา ปวารณา วา สงฺฆกมฺมํ วาติ อาปตฺติ
วาจาย วาจาย สงฺฆาทิเสสสฺส
อทิฏฺฐสฺส โหติ ปาราชิกํ ธมฺมํ อชฺฌาปชฺชนฺโต ตญฺเจ
โจทาเปติ ทิฏฺโฐสิ ปาราชิกํ ธมฺมํ อชฺฌาปนฺโนสิ อสฺสมโณสิ
อสกฺยปุตฺติโยสิ นตฺถิ ตยา สทฺธึ อุโปสโถ วา ปวารณา วา
สงฺฆกมฺมํ วาติ อาปตฺติ วาจาย วาจาย สงฺฆาทิเสสสฺส อสฺสุตสฺส
โหติ ปาราชิกํ ธมฺมํ อชฺฌาปนฺโนติ ตญฺเจ โจทาเปติ สุโตสิ
ปาราชิกํ ธมฺมํ อชฺฌาปนฺโนสิ เป อาปตฺติ วาจาย วาจาย
สงฺฆาทิเสสสฺส อปริสงฺกิตสฺส โหติ ปาราชิกํ ธมฺมํ
ปนฺโนติ ตญฺเจ โจทาเปติ ปริสงฺกิโตสิ ปาราชิกํ ธมฺมํ
อชฺฌาปนฺโนสิ เป อาปตฺติ วาจาย วาจาย สงฺฆาทิเสสสฺส
อทิฏฺฐสฺส โหติ ปาราชิกํ ธมฺมํ อชฺฌาปชฺชนฺโต ตญฺเจ
โจทาเปติ ทิฏฺโฐสิ สุโตสิ เป ทิฏฺโฐสิ ปริสงฺกิโตสิ เป
ทิฏฺโฐสิ สุโตสิ ปริสงฺกิโตสิ ปาราชกํ ธมฺมํ อชฺฌาปนฺโนสิ เป
อาปตฺติ วาจาย วาจาย สงฺฆาทิเสสสฺส อสฺสุตสฺส โหติ ปาราชิกํ
ธมฺมํ อชฺฌาปนฺโนติ ตญฺเจ โจทาเปติ สุโตสิ ปริสงฺกิโตสิ เป


สุโตสิ ทิฏฺโฐสิ เป สุโตสิ ปริสงฺกิโตสิ ทิฏฺโฐสิ ปาราชิกํ ธมฺมํ
อชฺฌาปนฺโนสิ เป อาปตฺติ วาจาย วาจาย สงฺฆาทิเสสสฺส
อปริสงฺกิตสฺส โหติ ปาราชิกํ ธมฺมํ อชฺฌาปนฺโนติ ตญฺเจ
โจทาเปติ ปริสงฺกิโตสิ ทิฏฺโฐสิ เป ปริสงฺกิโตสิ สุโตสิ เป
ปริสงฺกิโตสิ ทิฏฺโฐสิ สุโตสิ ปาราชิกํ ธมฺมํ อชฺฌาปนฺโนสิ เป
อาปตฺติ วาจาย วาจาย สงฺฆาทิเสสสฺส
ทิฏฺฐสฺส โหติ ปาราชิกํ ธมฺมํ อชฺฌาปชฺชนฺโต ตญฺเจ
โจทาเปติ สุโตสิ ปาราชิกํ ธมฺมํ อชฺฌาปนฺโนสิ เป ปริสงฺกิโตสิ
ปาราชิกํ ธมฺมํ อชฺฌาปนฺโนสิ เป สุโตสิ ปริสงฺกิโตสิ ปาราชิกํ
ธมฺมํ อชฺฌาปนฺโนสิ เป อาปตฺติ วาจาย วาจาย สงฺฆาทิเสสสฺส
สุตสฺส โหติ ปาราชิกํ ธมฺมํ อชฺฌาปนฺโนติ ตญฺเจ โจทาเปติ
ปริสงฺกิโตสิ เป ตญฺเจ โจทาเปติ ทิฏฺโฐสิ เป ตญฺเจ
โจทาเปติ ปริสงฺกิโตสิ ทิฏฺโฐสิ ปาราชิกํ ธมฺมํ อชฺฌาปนฺโนสิ
เป อาปตฺติ วาจาย วาจาย สงฺฆาทิเสสสฺส ปริสงฺกิตสฺส
โหติ ปาราชิกํ ธมฺมํ อชฺฌาปนฺโนติ ตญฺเจ โจทาเปติ ทิฏฺโฐสิ
ปาราชิกํ ธมฺมํ อชฺฌาปนฺโนสิ เป ตญฺเจ โจทาเปติ ทิฏฺโฐสิ
สุโตสิ เป ตญฺเจ โจทาเปติ ทิฏฺโฐสิ สุโตสิ ปาราชิกํ ธมฺมํ
อชฺฌาปนฺโนสิ เป อาปตฺติ วาจาย วาจาย สงฺฆาทิเสสสฺส
ทิฏฺฐสฺส โหติ ปาราชิกํ ธมฺมํ อชฺฌาปชฺชนฺโต ทิฏฺเฐ
เวมติโก ทิฏฺฐํ โนกปฺเปติ ทิฏฺฐํ นสฺสรติ ทิฏฺฐํ ปมุฏฺโฐ โหติ


เป สุเต เวมติโก สุตํ โนกปฺเปติ สุตํ นสฺสรติ สุตํ ปมุฏฺโฐ
โหติ เป ปริสงฺกิเต เวมติโก ปริสงฺกิตํ โนกปฺเปติ ปริสงฺกิตํ
นสฺสรติ ปริสงฺกิตํ ปมุฏฺโฐ โหติ ตญฺเจ โจทาเปติ ปริสงฺกิโตสิ
ทิฏฺโฐสิ เป ปริสงฺกิโตสิ สุโตสิ เป ปริสงฺกิโตสิ ทิฏฺโฐสิ
สุโตสิ ปาราชิกํ ธมฺมํ อชฺฌาปนฺโนสิ อสฺสมโณสิ อสกฺยปุตฺติโยสิ
นตฺถิ ตยา สทฺธึ อุโปสโถ วา ปวารณา วา สงฺฆกมฺมํ
วาติ อาปตฺติ วาจาย วาจาย สงฺฆาทิเสสสฺส
อสุทฺเธ สุทฺธทิฏฺฐิ สุทฺเธ อสุทฺธทิฏฺฐิ อสุทฺเธ
อสุทฺธทิฏฺฐิ สุทฺเธ สุทฺธทิฏฺฐิ
อสุทฺโธ โหติ ปุคฺคโล อญฺญตรํ ปาราชิกํ ธมฺมํ
อชฺฌาปนฺโน ตญฺเจ สุทฺธทิฏฺฐิ สมาโน อโนกาสํ การาเปตฺวา
จาวนาธิปฺปาโย วเทติ อาปตฺติ สงฺฆาทิเสเสน ทุกฺกฏสฺส อสุทฺโธ
โหติ ปุคฺคโล อญฺญตรํ ปาราชิกํ ธมฺมํ อชฺฌาปนฺโน ตญฺเจ
สุทฺธทิฏฺฐิ สมาโน โอกาสํ การาเปตฺวา จาวนาธิปฺปาโย วเทติ
อาปตฺติ สงฺฆาทิเสสสฺส อสุทฺโธ โหติ ปุคฺคโล อญฺญตรํ
ปาราชิกํ ธมฺมํ อชฺฌาปนฺโน ตญฺเจ สุทฺธทิฏฺฐิ สมาโน อโนกาสํ
การาเปตฺวา อกฺโกสาธิปฺปาโย วเทติ อาปตฺติ โอมสวาเทน
ทุกฺกฏสฺส อสุทฺโธ โหติ ปุคฺคโล อญฺญตรํ ปาราชิกํ ธมฺมํ
อชฺฌาปนฺโน ตญฺเจ สุทฺธทิฏฺฐิ สมาโน โอกาสํ การาเปตฺวา
อกฺโกสาธิปฺปาโย วเทติ อาปตฺติ โอมสวาทสฺส


สุทฺโธ โหติ ปุคฺคโล อญฺญตรํ ปาราชิกํ ธมฺมํ
อนชฺฌาปนฺโน ตญฺเจ อสุทฺธทิฏฺฐิ สมาโน อโนกาสํ การาเปตฺวา
จาวนาธิปฺปาโย วเทติ อาปตฺติ ทุกฺกฏสฺส สุทฺโธ โหติ ปุคฺคโล
อญฺญตรํ ปาราชิกํ ธมฺมํ อนชฺฌาปนฺโน ตญฺเจ อสุทฺธทิฏฺฐิ สมาโน
โอกาสํ การาเปตฺวา จาวนาธิปฺปาโย วเทติ อนาปตฺติ สุทฺโธ
โหติ ปุคฺคโล อญฺญตรํ ปาราชิกํ ธมฺมํ อนชฺฌาปนฺโน ตญฺเจ
อสุทฺธทิฏฺฐิ สมาโน อโนกาสํ การาเปตฺวา อกฺโกสาธิปฺปาโย
วเทติ อาปตฺติ โอมสวาเทน ทุกฺกฏสฺส สุทฺโธ โหติ ปุคฺคโล
อญฺญตรํ ปาราชิกํ ธมฺมํ อนชฺฌาปนฺโน ตญฺเจ อสุทฺธทิฏฺฐิ
สมาโน โอกาสํ การาเปตฺวา อกฺโกสาธิปฺปาโย วเทติ อาปตฺติ
โอมสวาทสฺส
อสุทฺโธ โหติ ปุคฺคโล อญฺญตรํ ปาราชิกํ ธมฺมํ
อชฺฌาปนฺโน ตญฺเจ อสุทฺธทิฏฺฐิ สมาโน อโนกาสํ การาเปตฺวา
จาวนาธิปฺปาโย วเทติ อาปตฺติ ทุกฺกฏสฺส อสุทฺโธ โหติ
ปุคฺคโล อญฺญตรํ ปาราชิกํ ธมฺมํ อชฺฌาปนฺโน ตญฺเจ อสุทฺธทิฏฺฐิ
สมาโน โอกาสํ การาเปตฺวา จาวนาธิปฺปาโย วเทติ อนาปตฺติ
อสุทฺโธ โหติ ปุคฺคโล อญฺญตรํ ปาราชิกํ ธมฺมํ อชฺฌาปนฺโน ตญฺเจ
อสุทฺธทิฏฺฐิ สมาโน อโนกาสํ การาเปตฺวา อกฺโกสาธิปฺปาโย วเทติ
อาปตฺติ โอมสวาเทน ทุกฺกฏสฺส อสุทฺโธ โหติ ปุคฺคโล อญฺญตรํ
ปาราชิกํ ธมฺมํ อชฺฌาปนฺโน ตญฺเจ อสุทฺธทิฏฺฐิ สมาโน โอกาสํ


การาเปตฺวา อกฺโกสาธิปฺปาโย วเทติ อาปตฺติ โอมสวาทสฺส
สุทฺโธ โหติ ปุคฺคโล อญฺญตรํ ปาราชิกํ ธมฺมํ
อนชฺฌาปนฺโน ตญฺเจ สุทฺธทิฏฺฐิ สมาโน อโนกาสํ การาเปตฺวา
จาวนาธิปฺปาโย วเทติ อาปตฺติ สงฺฆาทิเสเสน ทุกฺกฏสฺส สุทฺโธ
โหติ ปุคฺคโล อญฺญตรํ ปาราชิกํ ธมฺมํ อนชฺฌาปนฺโน ตญฺเจ
สุทฺธทิฏฺฐิ สมาโน โอกาสํ การาเปตฺวา จาวนาธิปฺปาโย วเทติ
อาปตฺติ สงฺฆาทิเสสสฺส สุทฺโธ โหติ ปุคฺคโล อญฺญตรํ ปาราชิกํ
ธมฺมํ อนชฺฌาปนฺโน ตญฺเจ สุทฺธทิฏฺฐิ สมาโน อโนกาสํ การาเปตฺวา
อกฺโกสาธิปฺปาโย วเทติ อาปตฺติ โอมสวาเทน ทุกฺกฏสฺส สุทฺโธ
โหติ ปุคฺคโล อญฺญตรํ ปาราชิกํ ธมฺมํ อนชฺฌาปนฺโน ตญฺเจ
สุทฺธทิฏฺฐิ สมาโน โอกาสํ การาเปตฺวา อกฺโกสาธิปฺปาโย วเทติ
อาปตฺติ โอมสวาทสฺส
อนาปตฺติ สุทฺเธ อสุทฺธทิฏฺฐิสฺส อสุทฺเธ อสุทฺธทิฏฺฐิสฺส
อุมฺมตฺตกสฺส อาทิกมฺมิกสฺสาติ
อฏฺฐมสงฺฆาทิเสสํ นิฏฺฐิตํ



นวมสงฺฆาทิเสสํ
เตน สมเยน พุทฺโธ ภควา ราชคเห วิหรติ เวฬุวเน
กลนฺทกนิวาเป เตน โข ปน สมเยน เมตฺติยภุมฺมชกา ภิกฺขู
คิชฺฌกูฏา ปพฺพตา โอโรหนฺตา อทฺทสํสุ ฉกลกํ อชิกาย วิปฺปฏิปชฺชนฺตํ
ทิสฺวาน เอวมาหํสุ หนฺท มยํ อาวุโส อิมํ ฉกลกํ
ทพฺพํ มลฺลปุตฺตํ นาม กโรม อิมํ อชิกํ เมตฺติยํ นาม ภิกฺขุนึ
กโรม เอวํ มยํ โวหริสฺสาม ปุพฺเพ มยํ อาวุโส ทพฺพํ มลฺลปุตฺตํ
สุเตน อโวจุมฺหา อิทานิ ปน อเมฺหหิ สามํ ทิฏฺโฐ เมตฺติยาย
ภิกฺขุนิยา วิปฺปฏิปชฺชนฺโตติ เต ตํ ฉกลกํ ทพฺพํ มลฺลปุตฺตํ
นาม อกํสุ ตํ อชิกํ เมตฺติยํ นาม ภิกฺขุนึ อกํสุ เต ภิกฺขูนํ
อาโรเจสุํ ปุพฺเพ มยํ อาวุโส ทพฺพํ มลฺลปุตฺตํ สุเตน อโวจุมฺหา
อิทานิ ปน อเมฺหหิ สามํ ทิฏฺโฐ เมตฺติยาย ภิกฺขุนิยา
วิปฺปฏิปชฺชนฺโตติ ภิกฺขู เอวมาหํสุ มา อาวุโส เอวํ อวจุตฺถ
นายสฺมา ทพฺโพ มลฺลปุตฺโต เอวํ กริสฺสตีติ อถโข เต ภิกฺขู
ภควโต เอตมตฺถํ อาโรเจสุํ อถโข ภควา เอตสฺมึ นิทาเน
เอตสฺมึ ปกรเณ ภิกฺขุสงฺฆํ สนฺนิปาตาเปตฺวา อายสฺมนฺตํ ทพฺพํ
มลฺลปุตฺตํ ปฏิปุจฺฉิ สรสิ ตฺวํ ทพฺพ เอวรูปํ กตฺตา ยถา อิเม
ภิกฺขู อาหํสูติ ยถา มํ ภนฺเต ภควา ชานาตีติ ทุติยมฺปิ
โข ภควา เป ตติยมฺปิ โข ภควา อายสฺมนฺตํ ทพฺพํ


มลฺลปุตฺตํ เอตทโวจ สรสิ ตฺวํ ทพฺพ เอวรูปํ กตฺตา ยถา อิเม
ภิกฺขู อาหํสูติ ยถา มํ ภนฺเต ภควา ชานาตีติ น โข
ทพฺพ ทพฺพา เอวํ นิพฺเพเฐนฺติ สเจ ตยา กตํ กตนฺติ วเทหิ
สเจ ตยา อกตํ อกตนฺติ วเทหีติ ยโตหํ ภนฺเต ชาโต
นาภิชานามิ สุปินนฺเตนปิ เมถุนํ ธมฺมํ ปฏิเสวิตา ปเคว ชาคโรติ
อถโข ภควา ภิกฺขู อามนฺเตสิ เตนหิ ภิกฺขเว อิเม ภิกฺขู
อนุยุญฺชถาติ อิทํ วตฺวา ภควา อุฏฺฐายาสนา วิหารํ ปาวิสิ
อถโข เต ภิกฺขู เมตฺติยภุมฺมชเก ภิกฺขู อนุยุญฺชึสุ เต เตหิ
ภิกฺขูหิ อนุยุญฺชิยมานา ภิกฺขูนํ เอตมตฺถํ อาโรเจสุํ กึ ปน
ตุเมฺห อาวุโส อายสฺมนฺตํ ทพฺพํ มลฺลปุตฺตํ อญฺญภาคิยสฺส
อธิกรณสฺส กิญฺจิ เทสํ เลสมตฺตํ อุปาทาย ปาราชิเกน ธมฺเมน
อนุทฺธํเสถาติ เอวมาวุโสติ เย เต ภิกฺขู อปฺปิจฺฉา เป
เต อุชฺฌายนฺติ ขียนฺติ วิปาเจนฺติ กถํ หิ นาม เมตฺติยภุมฺมชกา
ภิกฺขู อายสฺมนฺตํ ทพฺพํ มลฺลปุตฺตํ อญฺญภาคิยสฺส อธิกรณสฺส
กิญฺจิ เทสํ เลสมตฺตํ อุปาทาย ปาราชิเกน ธมฺเมน อนุทฺธํเสสฺสนฺตีติ
อถโข เต ภิกฺขู ภควโต เอตมตฺถํ อาโรเจสุํ เป สจฺจํ กิร
ตุเมฺห ภิกฺขเว ทพฺพํ มลฺลปุตฺตํ อญฺญภาคิยสฺส อธิกรณสฺส กิญฺจิ
เทสํ เลสมตฺตํ อุปาทาย ปาราชิเกน ธมฺเมน อนุทฺธํเสถาติ
สจฺจํ ภควาติ วิครหิ พุทฺโธ ภควา กถํ หิ นาม ตุเมฺห
โมฆปุริสา ทพฺพํ มลฺลปุตฺตํ อญฺญภาคิยสฺส อธิกรณสฺส กิญฺจิ


เทสํ เลสมตฺตํ อุปาทาย ปาราชิเกน ธมฺเมน อนุทฺธํเสสฺสถ เนตํ
โมฆปุริสา อปฺปสนฺนานํ วา ปสาทาย เป เอวญฺจ ปน ภิกฺขเว
อิมํ สิกฺขาปทํ อุทฺทิเสยฺยาถ โย ปน ภิกฺขุ ภิกฺขุํ ทุฏฺโฐ โทโส
อปฺปตีโต อญฺญภาคิยสฺส อธิกรณสฺส กิญฺจิ เทสํ เลสมตฺตํ อุปาทาย
ปาราชิเกน ธมฺเมน อนุทฺธํเสยฺย อปฺเปวนาม นํ อิมมฺหา พฺรหฺมจริยา
จาเวยฺยนฺติ ตโต อปเรน สมเยน สมนุคฺคาหิยมาโน วา
อสมนุคฺคาหิยมาโน วา อญฺญภาคิยญฺเจว ตํ อธิกรณํ โหติ โกจิ
เทโส เลสมตฺโต อุปาทินฺโน ภิกฺขุ จ โทสํ ปติฏฺฐาติ สงฺฆาทิเสโสติ
โย ปนาติ โย ยาทิโส เป ภิกฺขูติ เป อยํ
อิมสฺมึ อตฺเถ อธิปฺเปโต ภิกฺขูติ ภิกฺขุนฺติ อญฺญํ ภิกฺขุํ ทุฏฺโฐ
โทโสติ กุปิโต อนตฺตมโน อนภิรทฺโธ อาหตจิตฺโต ขิลชาโต
อปฺปตีโตติ เตน จ โกเปน เตน จ โทเสน ตาย จ อนตฺตมนตาย
ตาย จ อนภิรทฺธิยา อปฺปตีโต โหติ
อญฺญภาคิยสฺส อธิกรณสฺสาติ อาปตฺตญฺญภาคิยํ วา
โหติ อธิกรณญฺญภาคิยํ วา
กถํ อธิกรณํ อธิกรณสฺส อญฺญภาคิยํ วิวาทาธิกรณํ
อนุวาทาธิกรณสฺส อาปตฺตาธิกรณสฺส กิจฺจาธิกรณสฺส อญฺญภาคิยํ
อนุวาทาธิกรณํ อาปตฺตาธิกรณสฺส กิจฺจาธิกรณสฺส วิวาทาธิกรณสฺส
อญฺญภาคิยํ อาปตฺตาธิกรณํ กิจฺจาธิกรณสฺส วิวาทาธิกรณสฺส
อนุวาทาธิกรณสฺส อญฺญภาคิยํ กิจฺจาธิกรณํ วิวาทาธิกรณสฺส


อนุวาทาธิกรณสฺส อาปตฺตาธิกรณสฺส อญฺญภาคิยํ เอวํ อธิกรณํ
อธิกรณสฺส อญฺญภาคิยํ
กถํ อธิกรณํ อธิกรณสฺส ตพฺภาคิยํ วิวาทาธิกรณํ
วิวาทาธิกรณสฺส ตพฺภาคิยํ อนุวาทาธิกรณํ อนุวาทาธิกรณสฺส
ตพฺภาคิยํ อาปตฺตาธิกรณํ อาปตฺตาธิกรณสฺส สิยา ตพฺภาคิยํ
สิยา อญฺญภาคิยํ กถํ อาปตฺตาธิกรณํ อาปตฺตาธิกรณสฺส
อญฺญภาคิยํ เมถุนธมฺมปาราชิกาปตฺติ อทินฺนาทานปาราชิกาปตฺติยา
มนุสฺสวิคฺคหปาราชิกาปตฺติยา อุตฺตริมนุสฺสธมฺมปาราชิกาปตฺติยา
อญฺญภาคิยา อทินฺนาทานปาราชิกาปตฺติ มนุสฺสวิคฺคหปาราชิกาปตฺติยา
อุตฺตริมนุสฺสธมฺมปาราชิกาปตฺติยา เมถุนธมฺมปาราชิกาปตฺติยา
อญฺญภาคิยา มนุสฺสวิคฺคหปาราชิกาปตฺติ
ปาราชิกาปตฺติยา เมถุนธมฺมปาราชิกาปตฺติยา
อทินฺนาทานปาราชิกาปตฺติยา อญฺญภาคิยา อุตฺตริมนุสฺสธมฺมปาราชิกาปตฺติ
เมถุนธมฺมปาราชิกาปตฺติยา อทินฺนาทานปาราชิกาปตฺติยา
มนุสฺสวิคฺคหปาราชิกาปตฺติยา อญฺญภาคิยา เอวํ อาปตฺตาธิกรณํ
อาปตฺตาธิกรณสฺส อญฺญภาคิยํ กถญฺจ อาปตฺตาธิกรณํ อาปตฺตาธิกรณสฺส
ตพฺภาคิยํ เมถุนธมฺมปาราชิกาปตฺติ เมถุนธมฺมปาราชิกาปตฺติยา
ตพฺภาคิยา อทินฺนาทานปาราชิกาปตฺติ อทินฺนาทานปาราชิกาปตฺติยา
ตพฺภาคิยา มนุสฺสวิคฺคหปาราชิกาปตฺติ
ปาราชิกาปตฺติยา ตพฺภาคิยา อุตฺตริมนุสฺสธมฺมปาราชิกาปตฺติ


อุตฺตริมนุสฺสธมฺมปาราชิกาปตฺติยา ตพฺภาคิยา เอวํ อาปตฺตาธิกรณํ
อาปตฺตาธิกรณสฺส ตพฺภาคิยํ กิจฺจาธิกรณํ กิจฺจาธิกรณสฺส
ตพฺภาคิยํ เอวํ อธิกรณํ อธิกรณสฺส ตพฺภาคิยํ
กิญฺจิ เทสํ เลสมตฺตํ อุปาทายาติ เลโส นาม ทส
เลสา ชาติเลโส นามเลโส โคตฺตเลโส ลิงฺคเลโส อาปตฺติเลโส
ปตฺตเลโส จีวรเลโส อุปชฺฌายเลโส อาจริยเลโส เสนาสนเลโส
ชาติเลโส นาม ขตฺติโย ทิฏฺโฐ โหติ ปาราชิกํ ธมฺมํ
อชฺฌาปชฺชนฺโต อญฺญํ ขตฺติยํ ปสฺสิตฺวา โจเทติ ขตฺติโย มยา
ทิฏฺโฐ ปาราชิกํ ธมฺมํ อชฺฌาปนฺโนสิ อสฺสมโณสิ อสกฺยปุตฺติโยสิ
นตฺถิ ตยา สทฺธึ อุโปสโถ วา ปวารณา วา สงฺฆกมฺมํ วาติ
อาปตฺติ วาจาย วาจาย สงฺฆาทิเสสสฺส พฺราหฺมโณ ทิฏฺโฐ
โหติ เป เวสฺโส ทิฏฺโฐ โหติ เป สุทฺโท ทิฏฺโฐ โหติ
ปาราชิกํ ธมฺมํ อชฺฌาปชฺชนฺโต อญฺญํ สุทฺทํ ปสฺสิตฺวา โจเทติ
สุทฺโท มยา ทิฏฺโฐ ปาราชิกํ ธมฺมํ อชฺฌาปนฺโนสิ อสฺสมโณสิ
อสกฺยปุตฺติโยสิ เป สงฺฆกมฺมํ วาติ อาปตฺติ วาจาย วาจาย
สงฺฆาทิเสสสฺส
นามเลโส นาม พุทฺธรกฺขิโต ทิฏฺโฐ โหติ เป ธมฺมรกฺขิโต
ทิฏฺโฐ โหติ เป สงฺฆรกฺขิโต ทิฏฺโฐ โหติ ปาราชิกํ ธมฺมํ
อชฺฌาปชฺชนฺโต อญฺญํ สงฺฆรกฺขิตํ ปสฺสิตฺวา โจเทติ สงฺฆรกฺขิโต มยา
ทิฏฺโฐ ปาราชิกํ ธมฺมํ อชฺฌาปนฺโนสิ อสฺสมโณสิ อสกฺยปุตฺติโยสิ


เป สงฺฆกมฺมํ วาติ อาปตฺติ วาจาย วาจาย สงฺฆาทิเสสสฺส
โคตฺตเลโส นาม โคตโม ทิฏฺโฐ โหติ เป
โมคฺคลฺลาโน ทิฏฺโฐ โหติ เป กจฺจายโน ทิฏฺโฐ โหติ เป
วาสิฏฺโฐ ทิฏฺโฐ โหติ ปาราชิกํ ธมฺมํ อชฺฌาปชฺชนฺโต อญฺญํ
วาสิฏฺฐํ ปสฺสิตฺวา โจเทติ วาสิฏฺโฐ มยา ทิฏฺโฐ ปาราชิกํ ธมฺมํ
อชฺฌาปนฺโนสิ อสฺสมโณสิ อสกฺยปุตฺติโยสิ เป สงฺฆกมฺมํ
วาติ อาปตฺติ วาจาย วาจาย สงฺฆาทิเสสสฺส
ลิงฺคเลโส นาม ทีโฆ ทิฏฺโฐ โหติ เป รสฺโส
ทิฏฺโฐ โหติ เป กโณฺห ทิฏฺโฐ โหติ เป โอทาโต
ทิฏฺโฐ โหติ ปาราชิกํ ธมฺมํ อชฺฌาปชฺชนฺโต อญฺญํ โอทาตํ
ปสฺสิตฺวา โจเทติ โอทาโต มยา ทิฏฺโฐ ปาราชิกํ ธมฺมํ
อชฺฌาปนฺโนสิ อสฺสมโณสิ อสกฺยปุตฺติโยสิ เป สงฺฆกมฺมํ
วาติ อาปตฺติ วาจาย วาจาย สงฺฆาทิเสสสฺส
อาปตฺติเลโส นาม ลหุกํ อาปตฺตึ อชฺฌาปชฺชนฺโต
ทิฏฺโฐ โหติ ตญฺเจ ปาราชิเกน ธมฺเมน โจเทติ ทิฏฺโฐ มยา
ปาราชิกํ ธมฺมํ อชฺฌาปนฺโนสิ อสฺสมโณสิ อสกฺยปุตฺติโยสิ เป
สงฺฆกมฺมํ วาติ อาปตฺติ วาจาย วาจาย สงฺฆาทิเสสสฺส
ปตฺตเลโส นาม โลหปตฺตธโร ทิฏฺโฐ โหติ เป
มตฺติกาปตฺตธโร ทิฏฺโฐ โหติ เป สาฏกปตฺตธโร ทิฏฺโฐ โหติ



เป สุมฺภกปตฺตธโร ทิฏฺโฐ โหติ ปาราชิกํ ธมฺมํ อชฺฌาปชฺชนฺโต
อญฺญํ สุมฺภกปตฺตธรํ ปสฺสิตฺวา โจเทติ สุมฺภกปตฺตธโร มยา ทิฏฺโฐ
ปาราชิกํ ธมฺมํ อชฺฌาปนฺโนสิ อสฺสมโณสิ อสกฺยปุตฺติโยสิ เป
สงฺฆกมฺมํ วาติ อาปตฺติ วาจาย วาจาย สงฺฆาทิเสสสฺส
จีวรเลโส นาม ปํสุกูลิโก ทิฏฺโฐ โหติ เป
คหปติจีวรธโร ทิฏฺโฐ โหติ ปาราชิกํ ธมฺมํ อชฺฌาปชฺชนฺโต อญฺญํ
คหปติจีวรธรํ ปสฺสิตฺวา โจเทติ คหปติจีวรธโร มยา ทิฏฺโฐ
ปาราชิกํ ธมฺมํ อชฺฌาปนฺโนสิ อสฺสมโณสิ อสกฺยปุตฺติโยสิ เป
สงฺฆกมฺมํ วาติ อาปตฺติ วาจาย วาจาย สงฺฆาทิเสสสฺส
อุปชฺฌายเลโส นาม อิตฺถนฺนามสฺส สทฺธิวิหาริโก ทิฏฺโฐ
โหติ ปาราชิกํ ธมฺมํ อชฺฌาปชฺชนฺโต อญฺญํ อิตฺถนฺนามสฺส สทฺธิวิหาริกํ
ปสฺสิตฺวา โจเทติ อิตฺถนฺนามสฺส สทฺธิวิหาริโก มยา ทิฏฺโฐ ปาราชิกํ
ธมฺมํ อชฺฌาปนฺโนสิ อสฺสมโณสิ อสกฺยปุตฺติโยสิ เป สงฺฆกมฺมํ
วาติ อาปตฺติ วาจาย วาจาย สงฺฆาทิเสสสฺส
อาจริยเลโส นาม อิตฺถนฺนามสฺส อนฺเตวาสิโก ทิฏฺโฐ
โหติ ปาราชิกํ ธมฺมํ อชฺฌาปชฺชนฺโต อญฺญํ อิตฺถนฺนามสฺส อนฺเตวาสิกํ
ปสฺสิตฺวา โจเทติ อิตฺถนฺนามสฺส อนฺเตวาสิโก มยา ทิฏฺโฐ ปาราชิกํ
ธมฺมํ อชฺฌาปนฺโนสิ อสฺสมโณสิ อสกฺยปุตฺติโยสิ เป สงฺฆกมฺมํ
วาติ อาปตฺติ วาจาย วาจาย สงฺฆาทิเสสสฺส
เสนาสนเลโส นาม อิตฺถนฺนามสฺส เสนาสนวาสิโก ทิฏฺโฐ


โหติ ปาราชิกํ ธมฺมํ อชฺฌาปชฺชนฺโต อญฺญํ อิตฺถนฺนามสฺส เสนาสนวาสิกํ
ปสฺสิตฺวา โจเทติ อิตฺถนฺนามสฺส เสนาสนวาสิโก มยา ทิฏฺโฐ
ปาราชิกํ ธมฺมํ อชฺฌาปนฺโนสิ อสฺสมโณสิ อสกฺยปุตฺติโยสิ นตฺถิ
ตยา สทฺธึ อุโปสโถ วา ปวารณา วา สงฺฆกมฺมํ วาติ อาปตฺติ
วาจาย วาจาย สงฺฆาทิเสสสฺส
ปาราชิเกน ธมฺเมนาติ จตุนฺนํ อญฺญตเรน อนุทฺธํเสยฺยาติ
โจเทติ วา โจทาเปติ วา อปฺเปวนาม นํ อิมมฺหา พฺรหฺมจริยา
จาเวยฺยนฺติ ภิกฺขุภาวา จาเวยฺยํ สมณธมฺมา จาเวยฺยํ สีลกฺขนฺธา
จาเวยฺยํ ตโปคุณา จาเวยฺยํ
ตโต อปเรน สมเยนาติ ยสฺมึ ขเณ อนุทฺธํสิโต โหติ
ตํ ขณํ ตํ ลยํ ตํ มุหุตฺตํ วีติวตฺเต สมนุคฺคาหิยมาโนติ เยน
วตฺถุนา อนุทฺธํสิโต โหติ ตสฺมึ วตฺถุสฺมึ สมนุคฺคาหิยมาโน
อสมนุคฺคาหิยมาโนติ น เกนจิ วุจฺจมาโน
อธิกรณํ นาม จตฺตาริ อธิกรณานิ วิวาทาธิกรณํ
อนุวาทาธิกรณํ อาปตฺตาธิกรณํ กิจฺจาธิกรณํ
โกจิ เทโส เลสมตฺโต อุปาทินฺโนติ เตสํ ทสนฺนํ เลสานํ
อญฺญตโร เลโส อุปาทินฺโน โหติ
ภิกฺขุ จ โทสํ ปติฏฺฐาตีติ ตุจฺฉกํ มยํ ภณิตํ มุสา
มยา ภณิตํ อภูตํ มยา ภณิตํ อชานนฺเตน มยา ภณิตํ



สงฺฆาทิเสโสติ เป เตนปิ วุจฺจติ สงฺฆาทิเสโสติ
ภิกฺขุ สงฺฆาทิเสสํ อชฺฌาปชฺชนฺโต ทิฏฺโฐ โหติ
สงฺฆาทิเสเส สงฺฆาทิเสสทิฏฺฐิ โหติ ตญฺเจ ปาราชิเกน โจเทติ อสฺสมโณสิ
อสกฺยปุตฺติโยสิ นตฺถิ ตยา สทฺธึ อุโปสโถ วา ปวารณา วา
สงฺฆกมฺมํ วาติ เอวํปิ อาปตฺตญฺญภาคิยํ โหติ เลโส จ อุปาทินฺโน
อาปตฺติ วาจาย วาจาย สงฺฆาทิเสสสฺส ภิกฺขุ สงฺฆาทิเสสํ
อชฺฌาปชฺชนฺโต ทิฏฺโฐ โหติ สงฺฆาทิเสเส ถุลฺลจฺจยทิฏฺฐิ โหติ
ตญฺเจ ปาราชิเกน โจเทติ อสฺสมโณสิ เป สงฺฆกมฺมํ วาติ
เอวํปิ อาปตฺตญฺญภาคิยํ โหติ เลโส จ อุปาทินฺโน อาปตฺติ
วาจาย วาจาย สงฺฆาทิเสสสฺส ภิกฺขุ สงฺฆาทิเสสํ อชฺฌาปชฺชนฺโต
ทิฏฺโฐ โหติ สงฺฆาทิเสเส ปาจิตฺติยทิฏฺฐิ โหติ ตญฺเจ ปาราชิเกน
โจเทติ อสฺสมโณสิ เป สงฺฆกมฺมํ วาติ เอวํปิ
อาปตฺตญฺญภาคิยํ โหติ เลโส จ อุปาทินฺโน อาปตฺติ วาจาย วาจาย
สงฺฆาทิเสสสฺส ภิกฺขุ สงฺฆาทิเสสํ อชฺฌาปชฺชนฺโต ทิฏฺโฐ โหติ
สงฺฆาทิเสเส ปาฏิเทสนียทิฏฺฐิ โหติ เป สงฺฆาทิเสเส ทุกฺกฏทิฏฺฐิ
โหติ เป สงฺฆาทิเสเส ทุพฺภาสิตทิฏฺฐิ โหติ ตญฺเจ ปาราชิเกน
โจเทติ อสฺสมโณสิ เป สงฺฆกมฺมํ วาติ เอวํปิ อาปตฺตญฺญภาคิยํ
โหติ เลโส จ อุปาทินฺโน อาปตฺติ วาจาย วาจาย สงฺฆาทิเสสสฺส
ภิกฺขุ ถุลฺลจฺจยํ อชฺฌาปชฺชนฺโต ทิฏฺโฐ โหติ ถุลฺลจฺจเย
ถุลฺลจฺจยทิฏฺฐิ โหติ เป ถุลฺลจฺจเย ปาจิตฺติยทิฏฺฐิ โหติ เป


ถุลฺลจฺจเย ปาฏิเทสนียทิฏฺฐิ โหติ เป ถุลฺลจฺจเย ทุกฺกฏทิฏฺฐิ
โหติ เป ถุลฺลจฺจเย ทุพฺภาสิตทิฏฺฐิ โหติ เป ถุลฺลจฺจเย
สงฺฆาทิเสสทิฏฺฐิ โหติ ตญฺเจ ปาราชิเกน โจเทติ อสฺสมโณสิ
เป สงฺฆกมฺมํ วาติ เอวํปิ อาปตฺตญฺญภาคิยํ โหติ เลโส จ
อุปาทินฺโน อาปตฺติ วาจาย วาจาย สงฺฆาทิเสสสฺส ภิกฺขุ
ปาจิตฺติยํ อชฺฌาปชฺชนฺโต ทิฏฺโฐ โหติ เป ภิกฺขุ ปาฏิเทสนียํ
อชฺฌาปชฺชนฺโต ทิฏฺโฐ โหติ เป ภิกฺขุ ทุกฺกฏํ อชฺฌาปชฺชนฺโต
ทิฏฺโฐ โหติ เป ภิกฺขุ ทุพฺภาสิตํ อชฺฌาปชฺชนฺโต ทิฏฺโฐ โหติ
ทุพฺภาสิเต ทุพฺภาสิตทิฏฺฐิ โหติ เป ทุพฺภาสิเต สงฺฆาทิเสสทิฏฺฐิ
โหติ เป ทุพฺภาสิเต ถุลฺลจฺจยทิฏฺฐิ โหติ เป ทุพฺภาสิเต
ปาจิตฺติยทิฏฺฐิ โหติ เป ทุพฺภาสิเต ปาฏิเทสนียทิฏฺฐิ โหติ
เป ทุพฺภาสิเต ทุกฺกฏทิฏฺฐิ โหติ ตญฺเจ ปาราชิเกน โจเทติ
อสฺสมโณสิ เป สงฺฆกมฺมํ วาติ เอวํปิ อาปตฺตญฺญภาคิยํ โหติ
เลโส จ อุปาทินฺโน อาปตฺติ วาจาย วาจาย สงฺฆาทิเสสสฺส
เอเกกํ มูลํ กาตูน จกฺกํ พนฺธิตพฺพํ
ภิกฺขุ สงฺฆาทิเสสํ อชฺฌาปชฺชนฺโต ทิฏฺโฐ โหติ
สงฺฆาทิเสเส สงฺฆาทิเสสทิฏฺฐิ โหติ ตญฺเจ ปาราชิเกน โจทาเปติ
อสฺสมโณสิ เป สงฺฆกมฺมํ วาติ เอวํปิ อาปตฺตญฺญภาคิยํ
โหติ เลโส จ อุปาทินฺโน อาปตฺติ วาจาย วาจาย สงฺฆาทิเสสสฺส
ภิกฺขุ สงฺฆาทิเสสํ อชฺฌาปชฺชนฺโต ทิฏฺโฐ โหติ สงฺฆาทิเสเส


ถุลฺลจฺจยทิฏฺฐิ โหติ เป สงฺฆาทิเสเส ปาจิตฺติยทิฏฺฐิ โหติ
เป สงฺฆาทิเสเส ปาฏิเทสนียทิฏฺฐิ โหติ เป สงฺฆาทิเสเส
ทุกฺกฏทิฏฺฐิ โหติ เป สงฺฆาทิเสเส ทุพฺภาสิตทิฏฺฐิ โหติ ตญฺเจ
ปาราชิเกน โจทาเปติ อสฺสมโณสิ เป สงฺฆกมฺมํ วาติ เอวํปิ
อาปตฺตญฺญภาคิยํ โหติ เลโส จ อุปาทินฺโน อาปตฺติ วาจาย
วาจาย สงฺฆาทิเสสสฺส
ภิกฺขุ ถุลฺลจฺจยํ อชฺฌาปชฺชนฺโต ทิฏฺโฐ โหติ ถุลฺลจฺจเย
ถุลฺลจฺจยทิฏฺฐิ โหติ เป ถุลฺลจฺจเย ปาจิตฺติยทิฏฺฐิ โหติ เป
ถุลฺลจฺจเย ปาฏิเทสนียทิฏฺฐิ โหติ เป ถุลฺลจฺจเย ทุกฺกฏทิฏฺฐิ
โหติ เป ถุลฺลจฺจเย ทุพฺภาสิตทิฏฺฐิ โหติ เป ถุลฺลจฺจเย
สงฺฆาทิเสสทิฏฺฐิ โหติ ตญฺเจ ปาราชิเกน โจทาเปติ อสฺสมโณสิ
เป สงฺฆกมฺมํ วาติ เอวํปิ อาปตฺตญฺญภาคิยํ โหติ เลโส
จ อุปาทินฺโน อาปตฺติ วาจาย วาจาย สงฺฆาทิเสสสฺส ภิกฺขุ
ปาจิตฺติยํ อชฺฌาปชฺชนฺโต ทิฏฺโฐ โหติ เป ภิกฺขุ ปาฏิเทสนียํ
อชฺฌาปชฺชนฺโต ทิฏฺโฐ โหติ เป ภิกฺขุ ทุกฺกฏํ อชฺฌาปชฺชนฺโต
ทิฏฺโฐ โหติ เป ทุพฺภาสิตํ อชฺฌาปชฺชนฺโต ทิฏฺโฐ โหติ
ทุพฺภาสิเต ทุพฺภาสิตทิฏฺฐิ โหติ เป ทุพฺภาสิเต สงฺฆาทิเสสทิฏฺฐิ
โหติ เป ทุพฺภาสิเต ถุลฺลจฺจยทิฏฺฐิ โหติ เป ทุพฺภาสิเต
ปาจิตฺติยทิฏฺฐิ โหติ เป ทุพฺภาสิเต ปาฏิเทสนียทิฏฺฐิ โหติ เป
ทุพฺภาสิเต ทุกฺกฏทิฏฺฐิ โหติ ตญฺเจ ปาราชิเกน โจทาเปติ


อสฺสมโณสิ อสกฺยปุตฺติโยสิ นตฺถิ ตยา สทฺธึ อุโปสโถ วา
ปวารณา วา สงฺฆกมฺมํ วาติ เอวํปิ อาปตฺตญฺญภาคิยํ โหติ
เลโส จ อุปาทินฺโน อาปตฺติ วาจาย วาจาย สงฺฆาทิเสสสฺส
อนาปตฺติ ตถาสญฺญี โจเทติ วา โจทาเปติ วา
อุมฺมตฺตกสฺส อาทิกมฺมิกสฺสาติ
นวมสงฺฆาทิเสสํ นิฏฺฐิตํ



ทสมสงฺฆาทิเสสํ
เตน สมเยน พุทฺโธ ภควา ราชคเห วิหรติ เวฬุวเน
กลนฺทกนิวาเป อถโข เทวทตฺโต เยน โกกาลิโก กฏโมรกติสฺสโก
ขณฺฑเทวิยา ปุตฺโต สมุทฺททตฺโต เตนุปสงฺกมิ อุปสงฺกมิตฺวา
โกกาลิกํ กฏโมรกติสฺสกํ ขณฺฑเทวิยา ปุตฺตํ สมุทฺททตฺตํ เอตทโวจ
เอถ มยํ อาวุโส สมณสฺส โคตมสฺส สงฺฆเภทํ กริสฺสาม จกฺกเภทนฺติ
เอวํ วุตฺเต โกกาลิโก เทวทตฺตํ เอตทโวจ สมโณ โข
อาวุโส โคตโม มหิทฺธิโก มหานุภาโว กถํ มยํ สมณสฺส โคตมสฺส
สงฺฆเภทํ กริสฺสาม จกฺกเภทนฺติ เอถ มยํ อาวุโส สมณํ โคตมํ
อุปสงฺกมิตฺวา ปญฺจ วตฺถูนิ ยาจิสฺสาม ภควา ภนฺเต อเนกปริยาเยน
อปฺปิจฺฉสฺส สนฺตุฏฺฐสฺส สลฺเลขสฺส ธูตสฺส ปาสาทิกสฺส อปฺปจฺจยสฺส
วิริยารมฺภสฺส วณฺณวาที อิมานิ ภนฺเต ปญฺจ วตฺถูนิ อเนกปริยาเยน
อปฺปิจฺฉตาย สนฺตุฏฺฐตาย สลฺเลขาย ธูตาย ปาสาทิกาย
วิริยารมฺภาย สํวตฺตนฺติ สาธุ ภนฺเต ภิกฺขู ยาวชีวํ อารญฺญกา อสฺสุ
โย คามนฺตํ โอสเรยฺย วชฺชํ นํ ผุเสยฺย ยาวชีวํ ปิณฺฑปาติกา
อสฺสุ โย นิมนฺตนํ สาทิเยยฺย วชฺชํ นํ ผุเสยฺย ยาวชีวํ ปํสุกูลิกา
อสฺสุ โย คหปติจีวรํ สาทิเยยฺย วชฺชํ นํ ผุเสยฺย ยาวชีวํ
รุกฺขมูลิกา อสฺสุ โย ฉนฺนํ อุปคจฺเฉยฺย วชฺชํ นํ ผุเสยฺย ยาวชีวํ



มจฺฉมํสํ น ขาเทยฺยุํ โย มจฺฉมํสํ ขาเทยฺย วชฺชํ นํ ผุเสยฺยาติ
อิมานิ สมโณ โคตโม นานุชานิสฺสติ เต มยํ อิเมหิ ปญฺจหิ
วตฺถูหิ ชนํ สญฺญาเปสฺสามาติ สกฺกา โข อาวุโส อิเมหิ
ปญฺจหิ วตฺถูหิ สมณสฺส โคตมสฺส สงฺฆเภทํ กาตุํ จกฺกเภทํ
ลูขปฺปสนฺนา หิ อาวุโส มนุสฺสาติ
อถโข เทวทตฺโต สปริโส เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุ เอกมนฺตํ
นิสินฺโน โข เทวทตฺโต ภควนฺตํ เอตทโวจ ภควา ภนฺเต
อเนกปริยาเยน อปฺปิจฺฉสฺส สนฺตุฏฺฐสฺส สลฺเลขสฺส ธูตสฺส ปาสาทิกสฺส
อปฺปจฺจยสฺส วิริยารมฺภสฺส วณฺณวาที อิมานิ ภนฺเต ปญฺจ วตฺถูนิ
อเนกปริยาเยน อปฺปิจฺฉตาย สนฺตุฏฺฐตาย สลฺเลขาย ธูตาย
ปาสาทิกาย อปฺปจฺจยาย วิริยารมฺภาย สํวตฺตนฺติ สาธุ ภนฺเต ภิกฺขู
ยาวชีวํ อารญฺญกา อสฺสุ โย คามนฺตํ โอสเรยฺย วชฺชํ นํ ผุเสยฺย
ยาวชีวํ ปิณฺฑปาติกา อสฺสุ โย นิมนฺตนํ สาทิเยยฺย วชฺชํ นํ
ผุเสยฺย ยาวชีวํ ปํสุกูลิกา อสฺสุ โย คหปติจีวรํ สาทิเยยฺย วชฺชํ
นํ ผุเสยฺย ยาวชีวํ รุกฺขมูลิกา อสฺสุ โย ฉนฺนํ อุปคจฺเฉยฺย วชฺชํ
นํ ผุเสยฺย ยาวชีวํ มจฺฉมํสํ น ขาเทยฺยุํ โย มจฺฉมํสํ ขาเทยฺย
วชฺชํ นํ ผุเสยฺยาติ อลํ เทวทตฺต โย อิจฺฉติ อารญฺญโก
โหตุ โย อิจฺฉติ คามนฺเต วิหรตุ โย อิจฺฉติ ปิณฺฑปาติโก โหตุ



โย อิจฺฉติ นิมนฺตนํ สาทิยตุ โย อิจฺฉติ ปํสุกูลิโก โหตุ โย
อิจฺฉติ คหปติจีวรํ สาทิยตุ อฏฺฐมาเส โข มยา เทวทตฺต
รุกฺขมูลเสนาสนํ อนุญฺญาตํ ติโกฏิปริสุทฺธํ มจฺฉมํสํ อทิฏฺฐํ อสฺสุตํ
อปริสงฺกิตนฺติ
อถโข เทวทตฺโต น ภควา อิมานิ ปญฺจ วตฺถูนิ
อนุชานาตีติ หฏฺโฐ อุทคฺโค สปริโส อุฏฺฐายาสนา ภควนฺตํ
อภิวาเทตฺวา ปทกฺขิณํ กตฺวา ปกฺกามิ อถโข เทวทตฺโต สปริโส
ราชคหํ ปวิสิตฺวา ปญฺจหิ วตฺถูหิ ชนํ สญฺญาเปสิ มยํ อาวุโส
สมณํ โคตมํ อุปสงฺกมิตฺวา ปญฺจ วตฺถูนิ ยาจิมฺหา ภควา ภนฺเต
อเนกปริยาเยน อปฺปิจฺฉสฺส สนฺตุฏฺฐสฺส สลฺเลขสฺส ธูตสฺส
ปาสาทิกสฺส อปฺปจฺจยสฺส วิริยารมฺภสฺส วณฺณวาที อิมานิ ภนฺเต ปญฺจ
วตฺถูนิ อเนกปริยาเยน อปฺปิจฺฉตาย สนฺตุฏฺฐตาย สลฺเลขาย ธูตาย
ปาสาทิกาย อปฺปจฺจยาย วิริยารมฺภาย สํวตฺตนฺติ สาธุ ภนฺเต
ภิกฺขู ยาวชีวํ อารญฺญกา อสฺสุ โย คามนฺตํ โอสเรยฺย วชฺชํ นํ
ผุเสยฺย ยาวชีวํ ปิณฺฑปาติกา อสฺสุ โย นิมนฺตนํ สาทิเยยฺย
วชฺชํ นํ ผุเสยฺย ยาวชีวํ ปํสุกูลิกา อสฺสุ โย คหปติจีวรํ
สาทิเยยฺย วชฺชํ นํ ผุเสยฺย ยาวชีวํ รุกฺขมูลิกา อสฺสุ โย ฉนฺนํ
อุปคจฺเฉยฺย วชฺชํ นํ ผุเสยฺย ยาวชีวํ มจฺฉมํสํ น ขาเทยฺยุํ โย
มจฺฉมํสํ ขาเทยฺย วชฺชํ นํ ผุเสยฺยาติ อิมานิ สมโณ โคตโม



นานุชานาติ เต มยํ อิเมหิ ปญฺจหิ วตฺถูหิ สมาทาย วตฺตามาติ
ตตฺถ เย เต มนุสฺสา อสฺสทฺธา อปฺปสนฺนา ทุพฺพุทฺธิโน
เต เอวมาหํสุ อิเม โข สมณา สกฺยปุตฺติยา ธูตา สลฺเลขวุตฺติโน
สมโณ ปน โคตโม พาหุลฺลิโก พาหุลฺลาย เจเตตีติ เย ปน
เต มนุสฺสา สทฺธา ปสนฺนา ปณฺฑิตา พุทฺธิมนฺโต เต อุชฺฌายนฺติ
ขียนฺติ วิปาเจนฺติ กถํ หิ นาม เทวทตฺโต ภควโต สงฺฆเภทาย
ปรกฺกมิสฺสติ จกฺกเภทายาติ อสฺโสสุํ โข ภิกฺขู เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ เย เต ภิกฺขู อปฺปิจฺฉา
เป เต อุชฺฌายนฺติ ขียนฺติ วิปาเจนฺติ กถํ หิ นาม เทวทตฺโต
สงฺฆเภทาย ปรกฺกมิสฺสติ จกฺกเภทายาติ อถโข เต ภิกฺขู ภควโต
เอตมตฺถํ อาโรเจสุํ อถโข ภควา เอตสฺมึ นิทาเน เอตสฺมึ
ปกรเณ ภิกฺขุสงฺฆํ สนฺนิปาตาเปตฺวา เทวทตฺตํ ปฏิปุจฺฉิ
สจฺจํ กิร ตฺวํ เทวทตฺต สงฺฆเภทาย ปรกฺกมสิ จกฺกเภทายาติ
สจฺจํ ภควาติ วิครหิ พุทฺโธ ภควา อนนุจฺฉวิกํ โมฆปุริส
เป กถํ หิ นาม ตฺวํ โมฆปุริส สงฺฆเภทาย ปรกฺกมิสฺสสิ
จกฺกเภทาย เนตํ โมฆปุริส อปฺปสนฺนานํ วา ปสาทาย เป
เอวญฺจ ปน ภิกฺขเว อิมํ สิกฺขาปทํ อุทฺทิเสยฺยาถ โย ปน ภิกฺขุ
สมคฺคสฺส สงฺฆสฺส เภทาย ปรกฺกเมยฺย เภทนสํวตฺตนิกํ วา อธิกรณํ
สมาทาย ปคฺคยฺห ติฏฺเฐยฺย โส ภิกฺขุ ภิกฺขูหิ เอวมสฺส วจนีโย
มา อายสฺมา สมคฺคสฺส สงฺฆสฺส เภทาย ปรกฺกมิ เภทนสํวตฺตนิกํ


วา อธิกรณํ สมาทาย ปคฺคยฺห อฏฺฐาสิ สเมตายสฺมา สงฺเฆน
สมคฺโค หิ สงฺโฆ สมฺโมทมาโน อวิวทมาโน เอกุทฺเทโส ผาสุ
วิหรตีติ เอวญฺจ โส ภิกฺขุ ภิกฺขูหิ วุจฺจมาโน ตเถว ปคฺคเณฺหยฺย
โส ภิกฺขุ ภิกฺขูหิ ยาวตติยํ สมนุภาสิตพฺโพ ตสฺส ปฏินิสฺสคฺคาย
ยาวตติยญฺเจ สมนุภาสิยมาโน ตํ ปฏินิสฺสชฺเชยฺย อิจฺเจตํ กุสลํ
โน เจ ปฏินิสฺสชฺเชยฺย สงฺฆาทิเสโสติ
โย ปนาติ โย ยาทิโส เป ภิกฺขูติ เป อยํ
อิมสฺมึ อตฺเถ อธิปฺเปโต ภิกฺขูติ สมคฺโค นาม สงฺโฆ สมานสํวาสโก
สมานสีมาย ฐิโต เภทาย ปรกฺกเมยฺยาติ กถํ อิเม
นานา อสฺสุ วินา อสฺสุ วคฺคา อสฺสูติ ปกฺขํ ปริเยสติ คณํ
พนฺธติ เภทนสํวตฺตนิกํ วา อธิกรณนฺติ อฏฺฐารสเภทกรวตฺถูนิ
สมาทายาติ อาทาย ปคฺคยฺหาติ ทีเปยฺย ติฏฺเฐยฺยาติ
นปฺปฏินิสฺสชฺเชยฺย
โส ภิกฺขูติ โย โส สงฺฆเภทโก ภิกฺขุ ภิกฺขูหีติ
อญฺเญหิ ภิกฺขูหิ เย ปสฺสนฺติ เย สุณนฺติ เตหิ วตฺตพฺโพ มา
อายสฺมา สมคฺคสฺส สงฺฆสฺส เภทาย ปรกฺกมิ เภทนสํวตฺตนิกํ วา
อธิกรณํ สมาทาย ปคฺคยฺห อฏฺฐาสิ สเมตายสฺมา สงฺเฆน สมคฺโค
หิ สงฺโฆ สมฺโมทมาโน อวิวทมาโน เอกุทฺเทโส ผาสุ วิหรตีติ
ทุติยมฺปิ วตฺตพฺโพ ตติยมฺปิ วตฺตพฺโพ สเจ ปฏินิสฺสชฺชติ อิจฺเจตํ
กุสลํ โน เจ ปฏินิสฺสชฺชติ อาปตฺติ ทุกฺกฏสฺส สุตฺวา น


วทนฺติ อาปตฺติ ทุกฺกฏสฺส โส ภิกฺขุ สงฺฆมชฺฌํปิ อากฑฺฒิตฺวา
วตฺตพฺโพ มา อายสฺมา สมคฺคสฺส สงฺฆสฺส เภทาย ปรกฺกมิ เภทน
สํวตฺตนิกํ วา อธิกรณํ สมาทาย ปคฺคยฺห อฏฺฐาสิ สเมตายสฺมา
สงฺเฆน สมคฺโค หิ สงฺโฆ สมฺโมทมาโน อวิวทมาโน เอกุทฺเทโส ผาสุ
วิหรตีติ ทุติยมฺปิ วตฺตพฺโพ ตติยมฺปิ วตฺตพฺโพ สเจ ปฏินิสฺสชฺชติ
อิจฺเจตํ กุสลํ โน เจ ปฏินิสฺสชฺชติ อาปตฺติ ทุกฺกฏสฺส
โส ภิกฺขุ สมนุภาสิตพฺโพ เอวญฺจ ปน ภิกฺขเว
สมนุภาสิตพฺโพ พฺยตฺเตน ภิกฺขุนา ปฏิพเลน สงฺโฆ ญาเปตพฺโพ
สุณาตุ เม ภนฺเต สงฺโฆ อยํ อิตฺถนฺนาโม ภิกฺขุ สมคฺคสฺส สงฺฆสฺส
เภทาย ปรกฺกมติ โส ตํ วตฺถุํ นปฺปฏินิสฺสชฺชติ ยทิ สงฺฆสฺส
ปตฺตกลฺลํ สงฺโฆ อิตฺถนฺนามํ ภิกฺขุํ สมนุภาเสยฺย ตสฺส วตฺถุสฺส
ปฏินิสฺสคฺคาย เอสา ญตฺติ สุณาตุ เม ภนฺเต สงฺโฆ อยํ
อิตฺถนฺนาโม ภิกฺขุ สมคฺคสฺส สงฺฆสฺส เภทาย ปรกฺกมติ โส ตํ
วตฺถุํ นปฺปฏินิสฺสชฺชติ สงฺโฆ อิตฺถนฺนามํ ภิกฺขุํ สมนุภาสติ ตสฺส
วตฺถุสฺส ปฏินิสฺสคฺคาย ยสฺสายสฺมโต ขมติ อิตฺถนฺนามสฺส ภิกฺขุโน
สมนุภาสนา ตสฺส วตฺถุสฺส ปฏินิสฺสคฺคาย โส ตุณฺหสฺส ยสฺส
นกฺขมติ โส ภาเสยฺย ทุติยมฺปิ เอตมตฺถํ วทามิ เป ตติยมฺปิ
เอตมตฺถํ วทามิ สุณาตุ เม ภนฺเต สงฺโฆ อยํ อิตฺถนฺนาโม ภิกฺขุ
สมคฺคสฺส สงฺฆสฺส เภทาย ปรกฺกมติ โส ตํ วตฺถุํ นปฺปฏินิสฺสชฺชติ
สงฺโฆ อิตฺถนฺนามํ ภิกฺขุํ สมนุภาสติ ตสฺส วตฺถุสฺส ปฏินิสฺสคฺคาย


ยสฺสายสฺมโต ขมติ อิตฺถนฺนามสฺส ภิกฺขุโน สมนุภาสนา ตสฺส
วตฺถุสฺส ปฏินิสฺสคฺคาย โส ตุณฺหสฺส ยสฺส นกฺขมติ โส ภาเสยฺย
สมนุภฏฺโฐ สงฺเฆน อิตฺถนฺนาโม ภิกฺขุ ตสฺส วตฺถุสฺส ปฏินิสฺสคฺคาย
ขมติ สงฺฆสฺส ตสฺมา ตุณฺหี เอวเมตํ ธารยามีติ
ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
วาจาปริโยสาเน อาปตฺติ สงฺฆาทิเสสสฺส สงฺฆาทิเสสํ
ปชฺชนฺตสฺส ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
ปฏิปฺปสฺสมฺภนฺติ สงฺฆาทิเสโสติ เป เตนปิ วุจฺจติ สงฺฆาทิเสโสติ
ธมฺมกมฺเม ธมฺมกมฺมสญฺญี นปฺปฏินิสฺสชฺชติ อาปตฺติ
สงฺฆาทิเสสสฺส ธมฺมกมฺเม เวมติโก นปฺปฏินิสฺสชฺชติ อาปตฺติ
สงฺฆาทิเสสสฺส ธมฺมกมฺเม อธมฺมกมฺมสญฺญี นปฺปฏินิสฺสชฺชติ
อาปตฺติ สงฺฆาทิเสสสฺส อธมฺมกมฺเม ธมฺมกมฺมสญฺญี อาปตฺติ
ทุกฺกฏสฺส อธมฺมกมฺเม เวมติโก อาปตฺติ ทุกฺกฏสฺส
อธมฺมกมฺเม อธมฺมกมฺมสญฺญี อาปตฺติ ทุกฺกฏสฺส
อนาปตฺติ อสมนุภาสนฺตสฺส ปฏินิสฺสชฺชนฺตสฺส
อุมฺมตฺตกสฺส อาทิกมฺมิกสฺสาติ
ทสมสงฺฆาทิเสสํ นิฏฺฐิตํ




เอกาทสมสงฺฆาทิเสสํ
เตน สมเยน พุทฺโธ ภควา ราชคเห วิหรติ เวฬุวเน
กลนฺทกนิวาเป เตน โข ปน สมเยน เทวทตฺโต สงฺฆเภทาย
ปรกฺกมติ จกฺกเภทาย ภิกฺขู เอวมาหํสุ อธมฺมวาที เทวทตฺโต
อวินยวาที เทวทตฺโต กถํ หิ นาม เทวทตฺโต สงฺฆเภทาย ปรกฺกมิสฺสติ
จกฺกเภทายาติ เอวํ วุตฺเต โกกาลิโก กฏโมรกติสฺสโก
ขณฺฑเทวิยา ปุตฺโต สมุทฺททตฺโต เต ภิกฺขู เอตทโวจุํ มา
อายสฺมนฺโต เอวํ อวจุตฺถ ธมฺมวาที เทวทตฺโต วินยวาที เทวทตฺโต
อมฺหากญฺจ เทวทตฺโต ฉนฺทญฺจ รุจิญฺจ อาทาย โวหรติ ชานาติ
โน ภาสติ อมฺหากมฺเปตํ ขมตีติ เย เต ภิกฺขู อปฺปิจฺฉา
เป เต อุชฺฌายนฺติ ขียนฺติ วิปาเจนฺติ กถํ หิ นาม ภิกฺขู
เทวทตฺตสฺส สงฺฆเภทาย ปรกฺกมนฺตสฺส อนุวตฺตกา ภวิสฺสนฺติ
วคฺควาทกาติ อถโข เต ภิกฺขู ภควโต เอตมตฺถํ อาโรเจสุํ
อถโข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา
ภิกฺขู ปฏิปุจฺฉิ สจฺจํ กิร ภิกฺขเว ภิกฺขู เทวทตฺตสฺส
สงฺฆเภทาย ปรกฺกมนฺตสฺส อนุวตฺตกา วคฺควาทกาติ สจฺจํ
ภควาติ วิครหิ พุทฺโธ ภควา อนนุจฺฉวิกํ ภิกฺขเว เตสํ
โมฆปุริสานํ เป กถํ หิ นาม เต ภิกฺขเว โมฆปุริสา
เทวทตฺตสฺส สงฺฆเภทาย ปรกฺกมนฺตสฺส อนุวตฺตกา ภวิสฺสนฺติ


วคฺควาทกา เนตํ ภิกฺขเว อปฺปสนฺนานํ วา ปสาทาย เป เอวญฺจ
ปน ภิกฺขเว อิมํ สิกฺขาปทํ อุทฺทิเสยฺยาถ ตสฺเสว โข ปน ภิกฺขุสฺส
ภิกฺขู โหนฺติ อนุวตฺตกา วคฺควาทกา เอโก วา เทฺว วา ตโย
วา เต เอวํ วเทยฺยุํ มา อายสฺมนฺโต เอตํ ภิกฺขุํ กิญฺจิ อวจุตฺถ
ธมฺมวาที เจโส ภิกฺขุ วินยวาที เจโส ภิกฺขุ อมฺหากญฺเจโส
ภิกฺขุ ฉนฺทญฺจ รุจิญฺจ อาทาย โวหรติ ชานาติ โน ภาสติ
อมฺหากมฺเปตํ ขมตีติ เต ภิกฺขู ภิกฺขูหิ เอวมสฺสุ วจนียา มา
อายสฺมนฺโต เอวํ อวจุตฺถ น เจโส ภิกฺขุ ธมฺมวาที น เจโส
ภิกฺขุ วินยวาที มา อายสฺมนฺตานมฺปิ สงฺฆเภโท รุจฺจิตฺถ
สเมตายสฺมนฺตานํ สงฺเฆน สมคฺโค หิ สงฺโฆ สมฺโมทมาโน อวิวทมาโน
เอกุทฺเทโส ผาสุ วิหรตีติ เอวญฺจ เต ภิกฺขู ภิกฺขูหิ วุจฺจมานา
ตเถว ปคฺคเณฺหยฺยุํ เต ภิกฺขู ภิกฺขูหิ ยาวตติยํ สมนุภาสิตพฺพา
ตสฺส ปฏินิสฺสคฺคาย ยาวตติยญฺเจ สมนุภาสิยมานา ตํ
ปฏินิสฺสชฺเชยฺยุํ อิจฺเจตํ กุสลํ โน เจ ปฏินิสฺสชฺเชยฺยุํ สงฺฆาทิเสโสติ
ตสฺเสว โข ปนาติ ตสฺส สงฺฆเภทกสฺส ภิกฺขุโน
ภิกฺขู โหนฺตีติ อญฺเญ ภิกฺขู โหนฺติ อนุวตฺตกาติ ยํทิฏฺฐิโก
โหติ ยํขนฺติโก ยํรุจิโก เตปิ ตํทิฏฺฐิกา โหนฺติ ตํขนฺติกา ตํรุจิกา
วคฺควาทกาติ ตสฺส วณฺณาย ปกฺขาย ฐิตา โหนฺติ เอโก วา
เทฺว วา ตโย วาติ เอโก วา โหติ เทฺว วา ตโย วา เต
เอวํ วเทยฺยุํ มา อายสฺมนฺโต เอตํ ภิกฺขุํ กิญฺจิ อวจุตฺถ ธมฺมวาที


เจโส ภิกฺขุ วินยวาที เจโส ภิกฺขุ อมฺหากญฺเจโส ภิกฺขุ ฉนฺทญฺจ
รุจิญฺจ อาทาย โวหรติ ชานาติ โน ภาสติ อมฺหากมฺเปตํ ขมตีติ
เต ภิกฺขูติ เย เต อนุวตฺตกา ภิกฺขู ภิกฺขูหีติ
อญฺเญหิ ภิกฺขูหิ เย ปสฺสนฺติ เย สุณนฺติ เตหิ วตฺตพฺพา มา
อายสฺมนฺโต เอวํ อวจุตฺถ น เจโส ภิกฺขุ ธมฺมวาที น เจโส
ภิกฺขุ วินยวาที มา อายสฺมนฺตานมฺปิ สงฺฆเภโท รุจฺจิตฺถ
สเมตายสฺมนฺตานํ สงฺเฆน สมคฺโค หิ สงฺโฆ สมฺโมทมาโน อวิวทมาโน
เอกุทฺเทโส ผาสุ วิหรตีติ ทุติยมฺปิ วตฺตพฺพา ตติยมฺปิ วตฺตพฺพา
สเจ ปฏินิสฺสชฺชนฺติ อิจฺเจตํ กุสลํ โน เจ ปฏินิสฺสชฺชนฺติ อาปตฺติ
ทุกฺกฏสฺส สุตฺวา น วทนฺติ อาปตฺติ ทุกฺกฏสฺส เต
ภิกฺขู สงฺฆมชฺฌํปิ อากฑฺฒิตฺวา วตฺตพฺพา มา อายสฺมนฺโต เอวํ
อวจุตฺถ น เจโส ภิกฺขุ ธมฺมวาที น เจโส ภิกฺขุ วินยวาที มา
อายสฺมนฺตานมฺปิ สงฺฆเภโท รุจฺจิตฺถ สเมตายสฺมนฺตานํ สงฺเฆน
สมคฺโค หิ สงฺโฆ สมฺโมทมาโน อวิวทมาโน เอกุทฺเทโส ผาสุ
วิหรตีติ ทุติยมฺปิ วตฺตพฺพา ตติยมฺปิ วตฺตพฺพา สเจ ปฏินิสฺสชฺชนฺติ
อิจฺเจตํ กุสลํ โน เจ ปฏินิสฺสชฺชนฺติ อาปตฺติ ทุกฺกฏสฺส
เต ภิกฺขู ภิกฺขูหิ สมนุภาสิตพฺพา เอวญฺจ ปน
ภิกฺขเว สมนุภาสิตพฺพา พฺยตฺเตน ภิกฺขุนา ปฏิพเลน สงฺโฆ
ญาเปตพฺโพ สุณาตุ เม ภนฺเต สงฺโฆ อิตฺถนฺนาโม จ อิตฺถนฺนาโม
จ ภิกฺขู อิตฺถนฺนามสฺส ภิกฺขุโน สงฺฆเภทาย ปรกฺกมนฺตสฺส อนุวตฺตกา


วคฺควาทกา เต ตํ วตฺถุํ นปฺปฏินิสฺสชฺชนฺติ ยทิ สงฺฆสฺส
ปตฺตกลฺลํ สงฺโฆ อิตฺถนฺนามญฺจ อิตฺถนฺนามญฺจ ภิกฺขู สมนุภาเสยฺย
ตสฺส วตฺถุสฺส ปฏินิสฺสคฺคาย เอสา ญตฺติ สุณาตุ เม
ภนฺเต สงฺโฆ อิตฺถนฺนาโม จ อิตฺถนฺนาโม จ ภิกฺขู อิตฺถนฺนามสฺส
ภิกฺขุโน สงฺฆเภทาย ปรกฺกมนฺตสฺส อนุวตฺตกา วคฺควาทกา เต
ตํ วตฺถุํ นปฺปฏินิสฺสชฺชนฺติ สงฺโฆ อิตฺถนฺนามญฺจ อิตฺถนฺนามญฺจ
ภิกฺขู สมนุภาสติ ตสฺส วตฺถุสฺส ปฏินิสฺสคฺคาย ยสฺสายสฺมโต ขมติ
อิตฺถนฺนามสฺส จ อิตฺถนฺนามสฺส จ ภิกฺขูนํ สมนุภาสนา ตสฺส วตฺถุสฺส
ปฏินิสฺสคฺคาย โส ตุณฺหสฺส ยสฺส นกฺขมติ โส ภาเสยฺย
ทุติยมฺปิ เอตมตฺถํ วทามิ เป ตติยมฺปิ เอตมตฺถํ วทามิ
สุณาตุ เม ภนฺเต สงฺโฆ อิตฺถนฺนาโม จ อิตฺถนฺนาโม จ ภิกฺขู
อิตฺถนฺนามสฺส ภิกฺขุโน สงฺฆเภทาย ปรกฺกมนฺตสฺส อนุวตฺตกา วคฺค
วาทกา เต ตํ วตฺถุํ นปฺปฏินิสฺสชฺชนฺติ สงฺโฆ อิตฺถนฺนามญฺจ
อิตฺถนฺนามญฺจ ภิกฺขู สมนุภาสติ ตสฺส วตฺถุสฺส ปฏินิสฺสคฺคาย
ยสฺสายสฺมโต ขมติ อิตฺถนฺนามสฺส จ อิตฺถนฺนามสฺส จ ภิกฺขูนํ
สมนุภาสนา ตสฺส วตฺถุสฺส ปฏินิสฺสคฺคาย โส ตุณฺหสฺส ยสฺส
นกฺขมติ โส ภาเสยฺย สมนุภฏฺฐา สงฺเฆน อิตฺถนฺนาโม จ
อิตฺถนฺนาโม จ ภิกฺขู ตสฺส วตฺถุสฺส ปฏินิสฺสคฺคาย ขมติ
สงฺฆสฺส ตสฺมา ตุณฺหี เอวเมตํ ธารยามีติ
ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา


วาจาปริโยสาเน อาปตฺติ สงฺฆาทิเสสสฺส สงฺฆาทิเสสํ
ปชฺชนฺตานํ ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
ปสฺสมฺภนฺติ เทฺว ตโย เอกโต สมนุภาสิตพฺพา ตทุตฺตริ น
สมนุภาสิตพฺพา สงฺฆาทิเสโสติ เป เตนปิ วุจฺจติ สงฺฆาทิเสโสติ
ธมฺมกมฺเม ธมฺมกมฺมสญฺญี นปฺปฏินิสฺสชฺชนฺติ อาปตฺติ
สงฺฆาทิเสสสฺส ธมฺมกมฺเม เวมติกา นปฺปฏินิสฺสชฺชนฺติ อาปตฺติ
สงฺฆาทิเสสสฺส ธมฺมกมฺเม อธมฺมกมฺมสญฺญี นปฺปฏินิสฺสชฺชนฺติ
อาปตฺติ สงฺฆาทิเสสสฺส อธมฺมกมฺเม ธมฺมกมฺมสญฺญี อาปตฺติ
ทุกฺกฏสฺส อธมฺมกมฺเม เวมติกา อาปตฺติ ทุกฺกฏสฺส
อธมฺมกมฺเม อธมฺมกมฺมสญฺญี อาปตฺติ ทุกฺกฏสฺส
อนาปตฺติ อสมนุภาสนฺตานํ ปฏินิสฺสชฺชนฺตานํ
อุมฺมตฺตกานํ ขิตฺตจิตฺตานํ เวทนฏฺฏานํ อาทิกมฺมิกานนฺติ
เอกาทสมสงฺฆาทิเสสํ นิฏฺฐิตํ



ทฺวาทสมสงฺฆาทิเสสํ
เตน สมเยน พุทฺโธ ภควา โกสมฺพิยํ วิหรติ
โฆสิตาราเม เตน โข ปน สมเยน อายสฺมา ฉนฺโน อนาจารํ
อาจรติ ภิกฺขู เอวมาหํสุ มา อาวุโส ฉนฺน เอวรูปํ อกาสิ
เนตํ กปฺปตีติ โส เอวํ วเทสิ กึ นุ โข นาม ตุเมฺห อาวุโส
มํ วตฺตพฺพํ มญฺญถ อหํ โข นาม ตุเมฺห วเทยฺยํ อมฺหากํ
พุทฺโธ อมฺหากํ ธมฺโม อมฺหากํ อยฺยปุตฺเตน ธมฺโม อภิสมิโต
เสยฺยถาปิ นาม มหาวาโต วายนฺโต ติณกฏฺฐปณฺณสฏํ เอกโต
อุสฺสาเทยฺย เสยฺยถาปิ วา ปน นที ปพฺพเตยฺยา สงฺขเสวาลปณกํ
เอกโต อุสฺสาเทยฺย เอวเมว ตุเมฺห นานานามา นานาโคตฺตา
นานาชจฺจา นานากุลา ปพฺพชิตา เอกโต อุสฺสาทิตา กึ นุ โข
นาม ตุเมฺห อาวุโส มํ วตฺตพฺพํ มญฺญถ อหํ โข นาม ตุเมฺห
วเทยฺยํ อมฺหากํ พุทฺโธ อมฺหากํ ธมฺโม อมฺหากํ อยฺยปุตฺเตน
ธมฺโม อภิสมิโตติ เย เต ภิกฺขู อปฺปิจฺฉา สนฺตุฏฺฐา ลชฺชิโน
กุกฺกุจฺจกา สิกฺขากามา เต อุชฺฌายนฺติ ขียนฺติ วิปาเจนฺติ กถํ
หิ นาม อายสฺมา ฉนฺโน ภิกฺขูหิ สหธมฺมิกํ วุจฺจมาโน อตฺตานํ
อวจนียํ กริสฺสตีติ อถโข เต ภิกฺขู ภควโต เอตมตฺถํ
อาโรเจสุํ อถโข ภควา เอตสฺมึ นิทาเน เอตสฺมึ ปกรเณ



ภิกฺขุสงฺฆํ สนฺนิปาตาเปตฺวา อายสฺมนฺตํ ฉนฺนํ ปฏิปุจฺฉิ สจฺจํ กิร
ตฺวํ ฉนฺน ภิกฺขูหิ สหธมฺมิกํ วุจฺจมาโน อตฺตานํ อวจนียํ กโรสีติ
สจฺจํ ภควาติ วิครหิ พุทฺโธ ภควา อนนุจฺฉวิกํ โมฆปุริส
เป อกรณียํ กถํ หิ นาม ตฺวํ โมฆปุริส ภิกฺขูหิ สหธมฺมิกํ
วุจฺจมาโน อตฺตานํ อวจนียํ กริสฺสสิ เนตํ โมฆปุริส อปฺปสนฺนานํ
วา ปสาทาย เป เอวญฺจ ปน ภิกฺขเว อิมํ สิกฺขาปทํ
อุทฺทิเสยฺยาถ ภิกฺขุ ปเนว ทุพฺพจชาติโก โหติ อุทฺเทสปริยาปนฺเนสุ
สิกฺขาปเทสุ ภิกฺขูหิ สหธมฺมิกํ วุจฺจมาโน อตฺตานํ อวจนียํ กโรติฑ
มา มํ อายสฺมนฺโต กิญฺจิ อวจุตฺถ กลฺยาณํ วา ปาปกํ วา
อหมฺปายสฺมนฺเต น กิญฺจิ วกฺขามิ กลฺยาณํ วา ปาปกํ วา
วิรมถายสฺมนฺโต มม วจนายาติ โส ภิกฺขุ ภิกฺขูหิ เอวมสฺส
วจนีโย มา อายสฺมา อตฺตานํ อวจนียํ อกาสิ วจนียเมว อายสฺมา
อตฺตานํ กโรตุ อายสฺมาปิ ภิกฺขู วเทตุ สหธมฺเมน ภิกฺขูปิ
อายสฺมนฺตํ วกฺขนฺติ สหธมฺเมน เอวํ สํวฑฺฒา หิ ตสฺส ภควโต
ปริสา ยทิทํ อญฺญมญฺญวจเนน อญฺญมญฺญวุฏฺฐาปเนนาติ
เอวญฺจ โส ภิกฺขุ ภิกฺขูหิ วุจฺจมาโน ตเถว ปคฺคเณฺหยฺย โส
ภิกฺขุ ภิกฺขูหิ ยาวตติยํ สมนุภาสิตพฺโพ ตสฺส ปฏินิสฺสคฺคาย
ยาวตติยญฺเจ สมนุภาสิยมาโน ตํ ปฏินิสฺสชฺเชยฺย อิจฺเจตํ กุสลํ โน
เจ ปฏินิสฺสชฺเชยฺย สงฺฆาทิเสโสติ
ภิกฺขุ ปเนว ทุพฺพจชาติโก โหตีติ ทุพฺพโจ โหติ


โทวจสฺสกรเณหิ ธมฺเมหิ สมนฺนาคโต อกฺขโม อปฺปทกฺขิณคฺคาหี
อนุสาสนึ อุทฺเทสปริยาปนฺเนสุ สิกฺขาปเทสูติ
ปาติโมกฺขปริยาปนฺเนสุ สิกฺขาปเทสุ ภิกฺขูหีติ อญฺเญหิ ภิกฺขูหิ สหธมฺมิกํ
นาม ยํ ภควตา ปญฺญตฺตํ สิกฺขาปทํ เอตํ สหธมฺมิกํ นาม
เตน วุจฺจมาโน อตฺตานํ อวจนียํ กโรติ มา มํ อายสฺมนฺโต
กิญฺจิ อวจุตฺถ กลฺยาณํ วา ปาปกํ วา อหมฺปายสฺมนฺเต น
กิญฺจิ วกฺขามิ กลฺยาณํ วา ปาปกํ วา วิรมถายสฺมนฺโต มม
วจนายาติ
โส ภิกฺขูติ โย โส ทุพฺพจชาติโก ภิกฺขุ ภิกฺขูหีติ
อญฺเญหิ ภิกฺขูหิ เย ปสฺสนฺติ เย สุณนฺติ เตหิ วตฺตพฺโพ มา
อายสฺมา อตฺตานํ อวจนียํ อกาสิ วจนียเมว อายสฺมา อตฺตานํ
กโรตุ อายสฺมาปิ ภิกฺขู วเทตุ สหธมฺเมน ภิกฺขูปิ อายสฺมนฺตํ
วกฺขนฺติ สหธมฺเมน เอวํ สํวฑฺฒา หิ ตสฺส ภควโต ปริสา ยทิทํ
อญฺญมญฺญวจเนน อญฺญมญฺญวุฏฺฐาปเนนาติ ทุติยมฺปิ วตฺตพฺโพ
ตติยมฺปิ วตฺตพฺโพ สเจ ปฏินิสฺสชฺชติ อิจฺเจตํ กุสลํ โน เจ
ปฏินิสฺสชฺชติ อาปตฺติ ทุกฺกฏสฺส สุตฺวา น วทนฺติ อาปตฺติ
ทุกฺกฏสฺส โส ภิกฺขุ สงฺฆมชฺฌํปิ อากฑฺฒิตฺวา วตฺตพฺโพ มา
อายสฺมา อตฺตานํ อวจนียํ อกาสิ วจนียเมว อายสฺมา อตฺตานํ
กโรตุ อายสฺมาปิ ภิกฺขู วเทตุ สหธมฺเมน ภิกฺขูปิ อายสฺมนฺตํ
วกฺขนฺติ สหธมฺเมน เอวํ สํวฑฺฒา หิ ตสฺส ภควโต ปริสา ยทิทํ


อญฺญมญฺญวจเนน อญฺญมญฺญวุฏฺฐาปเนนาติ ทุติยมฺปิ วตฺตพฺโพ
ตติยมฺปิ วตฺตพฺโพ สเจ ปฏินิสฺสชฺชติ อิจฺเจตํ กุสลํ โน เจ
ปฏินิสฺสชฺชติ อาปตฺติ ทุกฺกฏสฺส
โส ภิกฺขุ สมนุภาสิตพฺโพ เอวญฺจ ปน ภิกฺขเว
สมนุภาสิตพฺโพ พฺยตฺเตน ภิกฺขุนา พฏิพเลน สงฺโฆ ญาเปตพฺโพ
สุณาตุ เม ภนฺเต สงฺโฆ อยํ อิตฺถนฺนาโม ภิกฺขุ ภิกฺขูหิ สหธมฺมิกํ
วุจฺจมาโน อตฺตานํ อวจนียํ กโรติ โส ตํ วตฺถุํ นปฺปฏินิสฺสชฺชติ
ยทิ สงฺฆสฺส ปตฺตกลฺลํ สงฺโฆ อิตฺถนฺนามํ ภิกฺขุํ
สมนุภาเสยฺย ตสฺส วตฺถุสฺส ปฏินิสฺสคฺคาย เอสา ญตฺติ
สุณาตุ เม ภนฺเต สงฺโฆ อยํ อิตฺถนฺนาโม ภิกฺขุ ภิกฺขูหิ สหธมฺมิกํ
วุจฺจมาโน อตฺตานํ อวจนียํ กโรติ โส ตํ วตฺถุํ นปฺปฏินิสฺสชฺชติ
สงฺโฆ อิตฺถนฺนามํ ภิกฺขุํ สมนุภาสติ ตสฺส วตฺถุสฺส
ปฏินิสฺสคฺคาย ยสฺสายสฺมโต ขมติ อิตฺถนฺนามสฺส ภิกฺขุโน
สมนุภาสนา ตสฺส วตฺถุสฺส ปฏินิสฺสคฺคาย โส ตุณฺหสฺส ยสฺส
นกฺขมติ โส ภาเสยฺย ทุติยมฺปิ เอตมตฺถํ วทามิ เป
ตติยมฺปิ เอตมตฺถํ วทามิ สุณาตุ เม ภนฺเต สงฺโฆ อยํ
อิตฺถนฺนาโม ภิกฺขุ ภิกฺขูหิ สหธมฺมิกํ วุจฺจมาโน อตฺตานํ อวจนียํ
กโรติ โส ตํ วตฺถุํ นปฺปฏินิสฺสชฺชติ สงฺโฆ อิตฺถนฺนามํ ภิกฺขุํ
สมนุภาสติ ตสฺส วตฺถุสฺส ปฏินิสฺสคฺคาย ยสฺมายสฺมโต ขมติ
อิตฺถนฺนามสฺส ภิกฺขุโน สมนุภาสนา ตสฺส วตฺถุสฺส ปฏินิสฺสคฺคาย


โส ตุณฺหสฺส ยสฺส นกฺขมติ โส ภาเสยฺย สมนุภฏฺโฐ สงฺเฆน
อิตฺถนฺนาโม ภิกฺขุ ตสฺส วตฺถุสฺส ปฏินิสฺสคฺคาย ขมติ สงฺฆสฺส
ตสฺมา ตุณฺหี เอวเมตํ ธารยามีติ
ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
กมฺมวาจาปริโยสาเน อาปตฺติ สงฺฆาทิเสสสฺส สงฺฆาทิเสสํ
ปชฺชนฺตสฺส ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
ปฏิปฺปสฺสมฺภนฺติ สงฺฆาทิเสโสติ เป เตนปิ วุจฺจติ สงฺฆาทิเสโสติ
ธมฺมกมฺเม ธมฺมกมฺมสญฺญี นปฺปฏินิสฺสชฺชติ อาปตฺติ
สงฺฆาทิเสสสฺส ธมฺมกมฺเม เวมติโก นปฺปฏินิสฺสชฺชติ อาปตฺติ
สงฺฆาทิเสสสฺส ธมฺมกมฺเม อธมฺมกมฺมสญฺญี นปฺปฏินิสฺสชฺชติ
อาปตฺติ สงฺฆาทิเสสสฺส อธมฺมกมฺเม ธมฺมกมฺมสญฺญี อาปตฺติ
ทุกฺกฏสฺส อธมฺมกมฺเม เวมติโก อาปตฺติ ทุกฺกฏสฺส อธมฺมกมฺเม
อธมฺมกมฺมสญฺญี อาปตฺติ ทุกฺกฏสฺส
อนาปตฺติ อสมนุภาสนฺตสฺส ปฏินิสฺสชฺชนฺตสฺส
อุมฺมตฺตกสฺส อาทิกมฺมิกสฺสาติ
ทฺวาทสมสงฺฆาทิเสสํ นิฏฺฐิตํ



เตรสมสงฺฆาทิเสสํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อสฺสชิปุนพฺพสุกา
นาม กิฏาคิริสฺมึ อาวาสิกา โหนฺติ อลชฺชิโน ปาปภิกฺขู เต เอวรูปํ
อนาจารํ อาจรนฺติ มาลาวจฺฉํ โรเปนฺติปิ โรปาเปนฺติปิ สิญฺจนฺติปิ
สิญฺจาเปนฺติปิ โอจินนฺติปิ โอจินาเปนฺติปิ คนฺเถนฺติปิ คนฺถาเปนฺติปิ
เอกโตวณฺฏิกมาลํ กโรนฺติปิ การาเปนฺติปิ อุภโตวณฺฏิกมาลํ กโรนฺติปิ
การาเปนฺติปิ มญฺชริกํ กโรนฺติปิ การาเปนฺติปิ วิธุติกํ กโรนฺติปิ
การาเปนฺติปิ วฏํสกํ กโรนฺติปิ การาเปนฺติปิ อาเวฬํ กโรนฺติปิ
การาเปนฺติปิ อุรจฺฉทํ กโรนฺติปิ การาเปนฺติปิ เต กุลิตฺถีนํ กุลธีตานํ
กุลกุมาริกานํ กุลสุณฺหานํ กุลทาสีนํ เอกโตวณฺฏิกมาลํ หรนฺติปิ
หราเปนฺติปิ อุภโตวณฺฏิกมาลํ หรนฺติปิ หราเปนฺติปิ มญฺชาริกํ
หรนฺติปิ หราเปนฺติปิ วิธุติกํ หรนฺติปิ หราเปนฺติปิ วฏํสกํ หรนฺติปิ
หราเปนฺติปิ อาเวฬํ หรนฺติปิ หราเปนฺติปิ อุรจฺฉทํ หรนฺติปิ
หราเปนฺติปิ เต กุลิตฺถีหิ กุลธีตาหิ กุลกุมารีหิ กุลสุณฺหาหิ กุลทาสีหิ
สทฺธึ เอกภาชเนปิ ภุญฺชนฺติ เอกถาลเกปิ ปิวนฺติ เอกาสเนปิ นิสีทนฺติ
เอกมญฺเจปิ ตุวฏฺเฏนฺติ เอกตฺถรณาปิ ตุวฏฺเฏนฺติ เอกปาวุรณาปิ
ตุวฏฺเฏนฺติ เอกตฺถรณปาวุรณาปิ ตุวฏฺเฏนฺติ วิกาเลปิ ภุญฺชนฺติ
มชฺชํปิ ปิวนฺติ มาลาคนฺธวิเลปนํปิ ธาเรนฺติ นจฺจนฺติปิ คายนฺติปิ


วาเทนฺติปิ ลาเสนฺติปิ นจฺจนฺติยาปิ นจฺจนฺติ นจฺจนฺติยาปิ คายนฺติ
นจฺจนฺติยาปิ วาเทนฺติ นจฺจนฺติยาปิ ลาเสนฺติ คายนฺติยาปิ นจฺจนฺติ
คายนฺติยาปิ คายนฺติ คายนฺติยาปิ วาเทนฺติ คายนฺติยาปิ ลาเสนฺติ
วาเทนฺติยาปิ นจฺจนฺติ วาเทนฺติยาปิ คายนฺติ วาเทนฺติยาปิ วาเทนฺติ
วาเทนฺติยาปิ ลาเสนฺติ ลาเสนฺติยาปิ นจฺจนฺติ ลาเสนฺติยาปิ คายนฺติ
ลาเสนฺติยาปิ วาเทนฺติ ลาเสนฺติยาปิ ลาเสนฺติ อฏฺฐปเทปิ กีฬนฺติ
ทสปเทปิ กีฬนฺติ อากาเสปิ กีฬนฺติ ปริหารปเถปิ กีฬนฺติ สนฺติกายปิ
กีฬนฺติ ขลิกายปิ กีฬนฺติ ฆฏิกายปิ กีฬนฺติ สลากหตฺเถนปิ กีฬนฺติ
อกฺเขนปิ กีฬนฺติ ปงฺกจีเรนปิ กีฬนฺติ วงฺกเกนปิ กีฬนฺติ โมกฺขจิกายปิ
กีฬนฺติ จิงฺคุลเกนปิ กีฬนฺติ ปตฺตาฬฺหเกนปิ กีฬนฺติ รถเกนปิ กีฬนฺติ
ธนุเกนปิ กีฬนฺติ อกฺขริกายปิ กีฬนฺติ มเนสิกายปิ กีฬนฺติ ยถาวชฺเชนปิ
กีฬนฺติ หตฺถิสฺมิมฺปิ สิกฺขนฺติ อสฺสสฺมิมฺปิ สิกฺขนฺติ รถสฺมิมฺปิ สิกฺขนฺติ
ธนุสฺมิมฺปิ สิกฺขนฺติ ถรุสฺมิมฺปิ สิกฺขนฺติ หตฺถิสฺสปิ ปุรโต ธาวนฺติ
อสฺสสฺสปิ ปุรโต ธาวนฺติ รถสฺสปิ ปุรโต ธาวนฺติ ธาวนฺติปิ
อาธาวนฺติปิ อุสฺเสเฬฺหนฺติปิ อปฺโผเฏนฺติปิ นิพฺพุชฺฌนฺติปิ มุฏฺฐีหิปิ
ยุชฺฌนฺติ รงฺคมชฺเฌปิ สงฺฆาฏึ ปตฺถริตฺวา นจฺจนฺตึ เอวํ วเทนฺติ
อิธ ภคินิ นจฺจสฺสูติ นลาฏิกํปิ เทนฺติ วิวิธมฺปิ อนาจารํ อาจรนฺติ
เตน โข ปน สมเยน อญฺญตโร ภิกฺขุ กาสีสุ วสฺสํ วุตฺโถ




สาวตฺถึ คจฺฉนฺโต ภควนฺตํ ทสฺสนาย เยน กิฏาคิริ ตทวสริ
อถโข โส ภิกฺขุ ปุพฺพณฺหสมยํ นิวาเสตฺวา ปตฺตจีวรมาทาย กิฏาคิรึ
ปิณฺฑาย ปาวิสิ ปาสาทิเกน อภิกฺกนฺเตน ปฏิกฺกนฺเตน อาโลกิเตน
วิโลกิเตน สมฺมิญฺชิเตน ปสาริเตน โอกฺขิตฺตจกฺขุ อิริยาปถสมฺปนฺโน
มนุสฺสา ตํ ภิกฺขุํ ปสฺสิตฺวา เอวมาหํสุ กฺวายํ อพลพโล วิย
มนฺทมนฺโท วิย ภากุฏิกภากุฏิโก วิย โก อิมสฺส อุปคตสฺส
ปิณฺฑกํปิ ทสฺสติ อมฺหากํ ปน อยฺยา อสฺสชิปุนพฺพสุกา สณฺหา
สขิลา สุขสมฺภาสา มิหิตปุพฺพงฺคมา เอหิสฺวาคตวาทิโน อพฺภากุฏิกา
อุตฺตานมุขา ปุพฺพภาสิโน เตสํ โข นาม ปิณฺโฑ ทาตพฺโพติ
อทฺทสา โข อญฺญตโร อุปาสโก ตํ ภิกฺขุํ กิฏาคิริสฺมึ ปิณฺฑาย
จรนฺตํ ทิสฺวาน เยน โส ภิกฺขุ เตนุปสงฺกมิ อุปสงฺกมิตฺวา ตํ
ภิกฺขุํ อภิวาเทตฺวา เอตทโวจ อปิ ภนฺเต ปิณฺโฑ ลพฺภตีติ น
โข อาวุโส ปิณฺโฑ ลพฺภตีติ เอหิ ภนฺเต ฆรํ คมิสฺสามาติ
อถโข โส อุปาสโก ตํ ภิกฺขุํ ฆรํ เนตฺวา โภเชตฺวา เอตทโวจ
กหํ ภนฺเต อยฺโย คมิสฺสตีติ สาวตฺถึ โข อหํ อาวุโส คมิสฺสามิ
ภควนฺตํ ทสฺสนายาติ เตนหิ ภนฺเต มม วจเนน ภควโต ปาเท
สิรสา วนฺท เอวญฺจ วเทหิ ทุฏฺโฐ ภนฺเต กิฏาคิริสฺมึ อาวาโส
อสฺสชิปุนพฺพสุกา นาม กิฏาคิริสฺมึ อาวาสิกา อลชฺชิโน ปาปภิกฺขู
เต เอวรูปํ อนาจารํ อาจรนฺติ มาลาวจฺฉํ โรเปนฺติปิ โรปาเปนฺติปิ
สิญฺจนฺติปิ สิญฺจาเปนฺติปิ โอจินนฺติปิ โอจินาเปนฺติปิ คนฺเถนฺติปิ


คนฺถาเปนฺติปิ เอกโตวณฺฏิกมาลํ กโรนฺติปิ การาเปนฺติปิ
อุภโตวณฺฏิกมาลํ กโรนฺติปิ การาเปนฺติปิ เป วิวิธมฺปิ อนาจารํ
อาจรนฺติ เยปิ เต ภนฺเต มนุสฺสา ปุพฺเพ สทฺธา อเหสุํ ปสนฺนา
เตปิ เอตรหิ อสฺสทฺธา อปฺปสนฺนา ยานิปิ ตานิ สงฺฆสฺส ปุพฺเพ
ทานปถานิ ตานิปิ เอตรหิ อุปจฺฉินฺนานิ ริญฺจนฺติ เปสลา ภิกฺขู
นิวสนฺติ ปาปภิกฺขู สาธุ ภนฺเต ภควา กิฏาคิรึ ภิกฺขู ปหิเณยฺย
ยถายํ กิฏาคิริสฺมึ อาวาโส สณฺฐเหยฺยาติ เอวมาวุโสติ โข
โส ภิกฺขุ ตสฺส อุปาสกสฺส ปฏิสฺสุตฺวา เยน สาวตฺถี เตน
ปกฺกามิ อนุปุพฺเพน เยน สาวตฺถี เชตวนํ อนาถปิณฺฑิกสฺส
อาราโม เยน ภควา เตนุปสงฺกมิ อุปสงฺกมิตฺวา ภควนฺตํ
อภิวาเทตฺวา เอกมนฺตํ นิสีทิ
อาจิณฺณํ โข ปเนตํ พุทฺธานํ ภควนฺตานํ อาคนฺตุเกหิ
ภิกฺขูหิ สทฺธึ ปฏิสมฺโมทิตุํ อถโข ภควา ตํ ภิกฺขุํ เอตทโวจ
กจฺจิ ภิกฺขุ ขมนียํ กจฺจิ ยาปนียํ กจฺจิ อปฺปกิลมเถน อทฺธานํ
อาคโต กุโต จ ตฺวํ ภิกฺขุ อาคจฺฉสีติ ขมนียํ ภควา ยาปนียํ
ภควา อปฺปกิลมเถน จาหํ ภนฺเต อทฺธานํ อาคโต อิธาหํ ภนฺเต
กาสีสุ วสฺสํ วุตฺโถ สาวตฺถึ อาคจฺฉนฺโต ภควนฺตํ ทสฺสนาย เยน
กิฏาคิริ ตทวสรึ อถขฺวาหํ ภนฺเต ปุพฺพณฺหสมยํ นิวาเสตฺวา
ปตฺตจีวรมาทาย กิฏาคิรึ ปิณฺฑาย ปาวิสึ อทฺทสา โข มํ ภนฺเต



อญฺญตโร อุปาสโก กิฏาคิริสฺมึ ปิณฺฑาย จรนฺตํ ทิสฺวาน เยนาหํ
เตนุปสงฺกมิ อุปสงฺกมิตฺวา มํ อภิวาเทตฺวา เอตทโวจ อปิ ภนฺเต
ปิณฺโฑ ลพฺภตีติ น โข อาวุโส ปิณฺโฑ ลพฺภตีติ เอหิ ภนฺเต
ฆรํ คมิสฺสามาติ อถโข ภนฺเต โส อุปาสโก มํ ฆรํ เนตฺวา
โภเชตฺวา เอตทโวจ กหํ ภนฺเต อยฺโย คมิสฺสตีติ สาวตฺถึ โข
อหํ อาวุโส คมิสฺสามิ ภควนฺตํ ทสฺสนายาติ เตนหิ ภนฺเต มม
วจเนน ภควโต ปาเท สิรสา วนฺท เอวญฺจ วเทหิ ทุฏฺโฐ ภนฺเต
กิฏาคิริสฺมึ อาวาโส อสฺสชิปุนพฺพสุกา นาม กิฏาคิริสฺมึ อาวาสิกา
อลชฺชิโน ปาปภิกฺขู เต เอวรูปํ อนาจารํ อาจรนฺติ มาลาวจฺฉํ
โรเปนฺติปิ โรปาเปนฺติปิ สึญฺจนฺติปิ สิญฺจาเปนฺติปิ เป วิวิธมฺปิ
อนาจารํ อาจรนฺติ เยปิ เต ภนฺเต มนุสฺสา ปุพฺเพ สทฺธา อเหสุํ
ปสนฺนา เตปิ เอตรหิ อสฺสทฺธา อปฺปสนฺนา ยานิปิ ตานิ สงฺฆสฺส
ปุพฺเพ ทานปถานิ ตานิปิ เอตรหิ อุปจฺฉินฺนานิ ริญฺจนฺติ เปสลา
ภิกฺขู นิวสนฺติ ปาปภิกฺขู สาธุ ภนฺเต ภควา กิฏาคิรึ ภิกฺขู
ปหิเณยฺย ยถายํ กิฏาคิริสฺมึ อาวาโส สณฺฐเหยฺยาติ ตโต อหํ
ภควา อาคจฺฉามีติ
อถโข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ
สนฺนิปาตาเปตฺวา ภิกฺขู ปฏิปุจฺฉิ สจฺจํ กิร ภิกฺขเว อสฺสชิปุนพฺพสุกา
นาม กิฏาคิริสฺมึ อาวาสิกา อลชฺชิโน ปาปภิกฺขู เต เอวรูปํ
อนาจารํ อาจรนฺติ มาลาวจฺฉํ โรเปนฺติปิ โรปาเปนฺติปิ สิญฺจนฺติปิ


สิญฺจาเปนฺติปิ โอจินนฺติปิ โอจินาเปนฺติปิ คนฺเถนฺติปิ คนฺถาเปนฺติปิ
เอกโตวณฺฏิกมาลํ กโรนฺติปิ การาเปนฺติปิ อุภโตวณฺฏิกมาลํ กโรนฺติปิ
การาเปนฺติปิ มญฺชริกํ กโรนฺติปิ การาเปนฺติปิ วิธุติกํ กโรนฺติปิ
การาเปนฺติปิ วฏํสกํ กโรนฺติปิ การาเปนฺติปิ อาเวฬํ กโรนฺติปิ
การาเปนฺติปิ อุรจฺฉทํ กโรนฺติปิ การาเปนฺติปิ เป วิวิธมฺปิ อนาจารํ
อาจรนฺติ เยปิ เต มนุสฺสา ปุพฺเพ สทฺธา อเหสุํ ปสนฺนา เตปิ เอตรหิ
อสฺสทฺธา อปฺปสนฺนา ยานิปิ ตานิ สงฺฆสฺส ปุพฺเพ ทานปถานิ ตานิปิ
เอตรหิ อุปจฺฉินฺนานิ ริญฺจนฺติ เปสลา ภิกฺขู นิวสนฺติ ปาปภิกฺขูติ
สจฺจํ ภควาติ วิครหิ พุทฺโธ ภควา อนนุจฺฉวิกํ ภิกฺขเว เตสํ
โมฆปุริสานํ เป กถํ หิ นาม เต ภิกฺขเว โมฆปุริสา เอวรูปํ
อนาจารํ อาจริสฺสนฺติ มาลาวจฺฉํ โรเปสฺสนฺติปิ โรปาเปสฺสนฺติปิ
สิญฺจิสฺสนฺติปิ สิญฺจาเปสฺสนฺติปิ โอจินิสฺสนฺติปิ โอจินาเปสฺสนฺติปิ
คนฺถิสฺสนฺติปิ คนฺถาเปสฺสนฺติปิ เอกโตวณฺฏิกมาลํ กริสฺสนฺติปิ
การาเปสฺสนฺติปิ อุภโตวณฺฏิกมาลํ กริสฺสนฺติปิ การาเปสฺสนฺติปิ มญฺชริกํ
กริสฺสนฺติปิ การาเปสฺสนฺติปิ วิธุติกํ กริสฺสนฺติปิ การาเปสฺสนฺติปิ วฏํสกํ
กริสฺสนฺติปิ การาเปสฺสนฺติปิ อาเวฬํ กริสฺสนฺติปิ การาเปสฺสนฺติปิ
อุรจฺฉทํ กริสฺสนฺติปิ การาเปสฺสนฺติปิ เต กุลิตฺถีนํ กุลธีตานํ กุลกุมารีนํ
กุลสุณฺหานํ กุลทาสีนํ เอกโตวณฺฏิกมาลํ หริสฺสนฺติปิ หราเปสฺสนฺติปิ
อุภโตวณฺฏิกมาลํ หริสฺสนฺติปิ หราเปสฺสนฺติปิ มญฺชริกํ หริสฺสนฺติปิ



หราเปสฺสนฺติปิ วิธุติกํ หริสฺสนฺติปิ หราเปสฺสนฺติปิ วฏํสกํ หริสฺสนฺติปิ
หราเปสฺสนฺติปิ อาเวฬํ หริสฺสนฺติปิ หราเปสฺสนฺติปิ อุรจฺฉทํ
หริสฺสนฺติปิ หราเปสฺสนฺติปิ เต กุลิตฺถีหิ กุลธีตาหิ กุลกุมารีหิ กุลสุณฺหาหิ
กุลทาสีหิ สทฺธึ เอกภาชเนปิ ภุญฺชิสฺสนฺติ เอกถาลเกปิ ปิวิสฺสนฺติ
เอกาสเนปิ นิสีทิสฺสนฺติ เอกมญฺเจปิ ตุวฏฺเฏสฺสนฺติ เอกตฺถรณาปิ
ตุวฏฺเฏสฺสนฺติ เอกปาวุรณาปิ ตุวฏฺเฏสฺสนฺติ เอกตฺถรณปาวุรณาปิ
ตุวฏฺเฏสฺสนฺติ วิกาเลปิ ภุญฺชิสฺสนฺติ มชฺชํปิ ปิวิสฺสนฺติ
มาลาคนฺธวิเลปนํปิ ธาเรสฺสนฺติ นจฺจิสฺสนฺติปิ คายิสฺสนฺติปิ วาเทสฺสนฺติปิ
ลาเสสฺสนฺติปิ นจฺจนฺติยาปิ นจฺจิสฺสนฺติ นจฺจนฺติยาปิ คายิสฺสนฺติ
นจฺจนฺติยาปิ วาเทสฺสนฺติ นจฺจนฺติยาปิ ลาเสสฺสนฺติ คายนฺติยาปิ
นจฺจิสฺสนฺติ คายนฺติยาปิ คายิสฺสนฺติ คายนฺติยาปิ วาเทสฺสนฺติ คายนฺติยาปิ
ลาเสสฺสนฺติ วาเทนฺติยาปิ นจฺจิสฺสนฺติ วาเทนฺติยาปิ คายิสฺสนฺติ
วาเทนฺติยาปิ วาเทสฺสนฺติ วาเทนฺติยาปิ ลาเสสฺสนฺติ ลาเสนฺติยาปิ
นจฺจิสฺสนฺติ ลาเสนฺติยาปิ คายิสฺสนฺติ ลาเสนฺติยาปิ วาเทสฺสนฺติ
ลาเสนฺติยาปิ ลาเสสฺสนฺติ อฏฺฐปเทปิ กีฬิสฺสนฺติ ทสปเทปิ กีฬิสฺสนฺติ
อากาเสปิ กีฬิสฺสนฺติ ปริหารปเถปิ กีฬิสฺสนฺติ สนฺติกายปิ กีฬิสฺสนฺติ
ขลิกายปิ กีฬิสฺสนฺติ ฆฏิกายปิ กีฬิสฺสนฺติ สลากหตฺเถนปิ กีฬิสฺสนฺติ
อกฺเขนปิ กีฬิสฺสนฺติ ปงฺกจีเรนปิ กีฬิสฺสนฺติ วงฺกเกนปิ กีฬิสฺสนฺติ
โมกฺขจิกายปิ กีฬิสฺสนฺติ จิงฺคุลเกนปิ กีฬิสฺสนฺติ ปตฺตาฬฺหเกนปิ
กีฬิสฺสนฺติ รถเกนปิ กีฬิสฺสนฺติ ธนุเกนปิ กีฬิสฺสนฺติ อกฺขริกายปิ


กีฬิสฺสนฺติ มเนสิกายปิ กีฬิสฺสนฺติ ยถาวชฺเชนปิ กีฬิสฺสนฺติ หตฺถิสฺมิมฺปิ
สิกฺขิสฺสนฺติ อสฺสสฺมิมฺปิ สิกฺขิสฺสนฺติ รถสฺมิมฺปิ สิกฺขิสฺสนฺติ ธนุสฺมิมฺปิ
สิกฺขิสฺสนฺติ ถรุสฺมิมฺปิ สิกฺขิสฺสนฺติ หตฺถิสฺสปิ ปุรโต ธาวิสฺสนฺติ
อสฺสสฺสปิ ปุรโต ธาวิสฺสนฺติ รถสฺสปิ ปุรโต ธาวิสฺสนฺติ ธาวิสฺสนฺติปิ
อาธาวิสฺสนฺติปิ อุสฺเสเฬฺหสฺสนฺติปิ อปฺโผเฏสฺสนฺติปิ นิพฺพุชฺฌิสฺสนฺติปิ
มุฏฺฐีหิปิ ยุชฺฌิสฺสนฺติ รงฺคมชฺเฌปิ สงฺฆาฏึ ปตฺถริตฺวา นจฺจนฺตึ เอวํ
วกฺขนฺติ อิธ ภคินิ นจฺจสฺสูติ นลาฏิกํปิ ทสฺสนฺติ วิวิธมฺปิ อนาจารํ
อาจริสฺสนฺติ เนตํ ภิกฺขเว อปฺปสนฺนานํ วา ปสาทาย เป
อญฺญถตฺตายาติ
อถโข ภควา อสฺสชิปุนพฺพสุเก ภิกฺขู อเนกปริยาเยน
วิครหิตฺวา ธมฺมึ กถํ กตฺวา สาริปุตฺตโมคฺคลฺลาเน อามนฺเตสิ คจฺฉถ
ตุเมฺห สาริปุตฺตา กิฏาคิรึ คนฺตฺวา อสฺสชิปุนพฺพสุกานํ ภิกฺขูนํ กิฏาคิริสฺมา
ปพฺพาชนียกมฺมํ กโรถ ตุมฺหากํ เอเต สทฺธิวิหาริกาติ
กถํ มยํ ภนฺเต อสฺสชิปุนพฺพสุกานํ ภิกฺขูนํ กิฏาคิริสฺมา
ปพฺพาชนียกมฺมํ กโรม จณฺฑา เต ภิกฺขู ผรุสาติ เตนหิ ตุเมฺห สาริปุตฺตา
พหุเกหิ ภิกฺขูหิ สทฺธึ คจฺฉถาติ เอวํ ภนฺเตติ โข
สาริปุตฺตโมคฺคลฺลานา ภควโต ปจฺจสฺโสสุํ
เอวญฺจ ปน ภิกฺขเว กาตพฺพํ ปฐมํ อสฺสชิปุนพฺพสุกา
ภิกฺขู โจเทตพฺพา โจเทตฺวา สาเรตพฺพา สาเรตฺวา อาปตฺติ



โรเปตพฺพา อาปตฺตึ โรเปตฺวา พฺยตฺเตน ภิกฺขุนา ปฏิพเลน สงฺโฆ
ญาเปตพฺโพ สุณาตุ เม ภนฺเต สงฺโฆ อิเม อสฺสชิปุนพฺพสุกา ภิกฺขู
กุลทูสกา ปาปสมาจารา อิเมสํ ปาปกา สมาจารา ทิสฺสนฺติ เจว
สุยฺยนฺติ จ กุลานิ จ อิเมหิ ทุฏฺฐานิ ทิสฺสนฺติ เจว สุยฺยนฺติ จ
ยทิ สงฺฆสฺส ปตฺตกลฺลํ สงฺโฆ อสฺสชิปุนพฺพสุกานํ ภิกฺขูนํ กิฏาคิริสฺมา
ปพฺพาชนียกมฺมํ กเรยฺย นาสฺสชิปุนพฺพสุเกหิ ภิกฺขูหิ กิฏาคิริสฺมึ
วตฺถพฺพนฺติ เอสา ญตฺติ สุณาตุ เม ภนฺเต สงฺโฆ อิเม
อสฺสชิปุนพฺพสุกา ภิกฺขู กุลทูสกา ปาปสมาจารา อิเมสํ ปาปกา
สมาจารา ทิสฺสนฺติ เจว สุยฺยนฺติ จ กุลานิ จ อิเมหิ ทุฏฺฐานิ
ทิสฺสนฺติ เจว สุยฺยนฺติ จ สงฺโฆ อสฺสชิปุนพฺพสุกานํ ภิกฺขูนํ
กิฏาคิริสฺมา ปพฺพาชนียกมฺมํ กโรติ นาสฺสชิปุนพฺพสุเกหิ ภิกฺขูหิ
กิฏาคิริสฺมึ วตฺถพฺพนฺติ ยสฺสายสฺมโต ขมติ อสฺสชิปุนพฺพสุกานํ
ภิกฺขูนํ กิฏาคิริสฺมา ปพฺพาชนียกมฺมสฺส กรณํ นาสฺสชิปุนพฺพสุเกหิ
ภิกฺขูหิ กิฏาคิริสฺมึ วตฺถพฺพนฺติ โส ตุณฺหสฺส ยสฺส นกฺขมติ โส
ภาเสยฺย ทุติยมฺปิ เอตมตฺถํ วทามิ เป ตติยมฺปิ เอตมตฺถํ
วทามิ สุณาตุ เม ภนฺเต สงฺโฆ เป โส ภาเสยฺย กตํ
สงฺเฆน อสฺสชิปุนพฺพสุกานํ ภิกฺขูนํ กิฏาคิริสฺมา ปพฺพาชนียกมฺมํ
นาสฺสชิปุนพฺพสุเกหิ ภิกฺขูหิ กิฏาคิริสฺมึ วตฺถพฺพนฺติ ขมติ สงฺฆสฺส
ตสฺมา ตุณฺหี เอวเมตํ ธารยามีติ



อถโข สาริปุตฺตโมคฺคลฺลานปฺปมุโข ภิกฺขุสงฺโฆ กิฏาคิรึ
คนฺตฺวา อสฺสชิปุนพฺพสุกานํ ภิกฺขูนํ กิฏาคิริสฺมา ปพฺพาชนียกมฺมํ
อกาสิ นาสฺสชิปุนพฺพสุเกหิ ภิกฺขูหิ กิฏาคิริสฺมึ วตฺถพฺพนฺติ เต
สงฺเฆน ปพฺพาชนียกมฺมกตา น สมฺมา วตฺตนฺติ น โลมํ ปาเตนฺติ
น เนตฺถารํ วตฺตนฺติ น ภิกฺขู ขมาเปนฺติ อกฺโกสนฺติ ปริภาสนฺติ
ฉนฺทคามิตา โทสคามิตา โมหคามิตา ภยคามิตา ปาเปนฺติ
ปกฺกมนฺติปิ วิพฺภมนฺติปิ เย เต ภิกฺขู อปฺปิจฺฉา เป เต
อุชฺฌายนฺติ ขียนฺติ วิปาเจนฺติ กถํ หิ นาม อสฺสชิปุนพฺพสุกา
ภิกฺขู สงฺเฆน ปพฺพาชนียกมฺมกตา น สมฺมา วตฺติสฺสนฺติ น
โลมํ ปาเตสฺสนฺติ น เนตฺถารํ วตฺติสฺสนฺติ น ภิกฺขู ขมาเปสฺสนฺติ
อกฺโกสิสฺสนฺติ ปริภาสิสฺสนฺติ ฉนฺทคามิตา โทสคามิตา โมหคามิตา
ภยคามิตา ปาเปสฺสนฺติ ปกฺกมิสฺสนฺติปิ วิพฺภมิสฺสนฺติปีติ
อถโข เต ภิกฺขู ภควโต เอตมตฺถํ อาโรเจสุํ
อถโข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ
สนฺนิปาตาเปตฺวา ภิกฺขู ปฏิปุจฺฉิ สจฺจํ กิร ภิกฺขเว อสฺสชิปุนพฺพสุกา
ภิกฺขู สงฺเฆน ปพฺพาชนียกมฺมกตา น สมฺมา วตฺตนฺติ เป
วิพฺภมนฺติปีติ สจฺจํ ภควาติ วิครหิ พุทฺโธ ภควา อนนุจฺฉวิกํ
ภิกฺขเว เตสํ โมฆปุริสานํ เป กถํ หิ นาม เต ภิกฺขเว
โมฆปุริสา สงฺเฆน ปพฺพาชนียกมฺมกตา น สมฺมา วตฺติสฺสนฺติ
เป วิพฺภมิสฺสนฺติปิ เนตํ ภิกฺขเว อปฺปสนฺนานํ วา ปสาทาย


เป เอวญฺจ ปน ภิกฺขเว อิมํ สิกฺขาปทํ อุทฺทิเสยฺยาถ ภิกฺขุ
ปเนว อญฺญตรํ คามํ วา นิคมํ วา อุปนิสฺสาย วิหรติ กุลทูสโก
ปาปสมาจาโร ตสฺส โข ปาปกา สมาจารา ทิสฺสนฺติ เจว
สุยฺยนฺติ จ กุลานิ จ เตน ทุฏฺฐานิ ทิสฺสนฺติ เจว สุยฺยนฺติ จ
โส ภิกฺขุ ภิกฺขูหิ เอวมสฺส วจนีโย อายสฺมา โข กุลทูสโก
ปาปสมาจาโร อายสฺมโต โข ปาปกา สมาจารา ทิสฺสนฺติ เจว
สุยฺยนฺติ จ กุลานิ จายสฺมตา ทุฏฺฐานิ ทิสฺสนฺติ เจว สุยฺยนฺติ
จ ปกฺกมตายสฺมา อิมมฺหา อาวาสา อลนฺเต อิธ วาเสนาติ
เอวญฺจ โส ภิกฺขุ ภิกฺขูหิ วุจฺจมาโน เต ภิกฺขู เอวํ วเทยฺย
ฉนฺทคามิโน จ ภิกฺขู โทสคามิโน จ ภิกฺขู โมหคามิโน จ ภิกฺขู
ภยคามิโน จ ภิกฺขู ตาทิสิกาย อาปตฺติยา เอกจฺจํ ปพฺพาเชนฺติ
เอกจฺจํ น ปพฺพาเชนฺตีติ โส ภิกฺขุ ภิกฺขูหิ เอวมสฺส วจนีโย
มา อายสฺมา เอวํ อวจ น จ ภิกฺขู ฉนฺทคามิโน น จ ภิกฺขู
โทสคามิโน น จ ภิกฺขู โมหคามิโน น จ ภิกฺขู ภยคามิโน
อายสฺมา โข กุลทูสโก ปาปสมาจาโร อายสฺมโต โข ปาปกา
สมาจารา ทิสฺสนฺติ เจว สุยฺยนฺติ จ กุลานิ จายสฺมตา ทุฏฺฐานิ
ทิสฺสนฺติ เจว สุยฺยนฺติ จ ปกฺกมตายสฺมา อิมมฺหา อาวาสา
อลนฺเต อิธ วาเสนาติ เอวญฺจ โส ภิกฺขุ ภิกฺขูหิ วุจฺจมาโน
ตเถว ปคฺคเณฺหยฺย โส ภิกฺขุ ภิกฺขูหิ ยาวตติยํ สมนุภาสิตพฺโพ
ตสฺส ปฏินิสฺสคฺคาย ยาวตติยญฺเจ สมนุภาสิยมาโน ตํ


ปฏินิสฺสชฺเชยฺย อิจฺเจตํ กุสลํ โน เจ ปฏินิสฺสชฺเชยฺย สงฺฆาทิเสโสติ
ภิกฺขุ ปเนว อญฺญตรํ คามํ วา นิคมํ วาติ คาโมปิ
นิคโมปิ นครํปิ คาโม เจว นิคโม จ อุปนิสฺสาย วิหรตีติ
ตตฺถ ปฏิพทฺธา โหนฺติ
จีวรปิณฺฑปาตเสนาสนคิลานปจฺจยเภสชฺชปริกฺขารา กุลํ นาม จตฺตาริ กุลานิ ขตฺติยกุลํ พฺราหฺมณกุลํ
เวสฺสกุลํ สุทฺทกุลํ กุลทูสโกติ กุลานิ ทูเสติ ปุปฺเผน วา
ผเลน วา จุณฺเณน วา มตฺติกาย วา ทนฺตกฏฺเฐน วา เวฬุนา
วา เวชฺชิกาย วา ชงฺฆเปสนิเกน วา ปาปสมาจาโรติ มาลาวจฺฉํ
โรเปติปิ โรปาเปติปิ สิญฺจติปิ สิญฺจาเปติปิ โอจินาติปิ โอจินาเปติปิ
คนฺเถติปิ คนฺถาเปติปิ
ทิสฺสนฺติ เจว สุยฺยนฺติ จาติ เย สมฺมุขา เต ปสฺสนฺติ
เย ติโรกฺขา เต สุณนฺติ กุลานิ จ เตน ทุฏฺฐานีติ ปุพฺเพ
สทฺธา หุตฺวา ตํ อาคมฺม อสฺสทฺธา โหนฺติ ปสนฺนา หุตฺวา
อปฺปสนฺนา โหนฺติ ทิสฺสนฺติ เจว สุยฺยนฺติ จาติ เย สมฺมุขา
เต ปสฺสนฺติ เย ติโรกฺขา เต สุณนฺติ
โส ภิกฺขูติ โย โส กุลทูสโก ภิกฺขุ ภิกฺขูหีติ
อญฺเญหิ ภิกฺขูหิ เย ปสฺสนฺติ เย สุณนฺติ เตหิ วตฺตพฺโพ
อายสฺมา โข กุลทูสโก ปาปสมาจาโร อายสฺมโต โข ปาปกา
สมาจารา ทิสฺสนฺติ เจว สุยฺยนฺติ จ กุลานิ จายสฺมตา ทุฏฺฐานิ



ทิสฺสนฺติ เจว สุยฺยนฺติ จ ปกฺกมตายสฺมา อิมมฺหา อาวาสา
อลนฺเต อิธ วาเสนาติ เอวญฺจ โส ภิกฺขุ ภิกฺขูหิ วุจฺจมาโน
เต ภิกฺขู เอวํ วเทยฺย ฉนฺทคามิโน จ ภิกฺขู โทสคามิโน จ
ภิกฺขู โมหคามิโน จ ภิกฺขู ภยคามิโน จ ภิกฺขู ตาทิสิกาย
อาปตฺติยา เอกจฺจํ ปพฺพาเชนฺติ เอกจฺจํ น ปพฺพาเชนฺตีติ
โส ภิกฺขูติ โย โส กมฺมกโต ภิกฺขุ ภิกฺขูหีติ
อญฺเญหิ ภิกฺขูหิ เย ปสฺสนฺติ เย สุณนฺติ เตหิ วตฺตพฺโพ
มา อายสฺมา เอวํ อวจ น จ ภิกฺขู ฉนฺทคามิโน น จ ภิกฺขู
โทสคามิโน น จ ภิกฺขู โมหคามิโน น จ ภิกฺขู ภยคามิโน
อายสฺมา โข กุลทูสโก ปาปสมาจาโร อายสฺมโต โข ปาปกา
สมาจารา ทิสฺสนฺติ เจว สุยฺยนฺติ จ กุลานิ จายสฺมตา ทุฏฺฐานิ
ทิสฺสนฺติ เจว สุยฺยนฺติ จ ปกฺกมตายสฺมา อิมมฺหา อาวาสา
อลนฺเต อิธ วาเสนาติ ทุติยมฺปิ วตฺตพฺโพ ตติยมฺปิ วตฺตพฺโพ
สเจ ปฏินิสฺสชฺชติ อิจฺเจตํ กุสลํ โน เจ ปฏินิสฺสชฺชติ อาปตฺติ
ทุกฺกฏสฺส สุตฺวา น วทนฺติ อาปตฺติ ทุกฺกฏสฺส โส ภิกฺขุ
สงฺฆมชฺฌํปิ อากฑฺฒิตฺวา วตฺตพฺโพ มา อายสฺมา เอวํ อวจ น
จ ภิกฺขู ฉนฺทคามิโน น จ ภิกฺขู โทสคามิโน น จ ภิกฺขู
โมหคามิโน น จ ภิกฺขู ภยคามิโน อายสฺมา โข กุลทูสโก
ปาปสมาจาโร อายสฺมโต โข ปาปกา สมาจารา ทิสฺสนฺติ เจว
สุยฺยนฺติ จ กุลานิ จายสฺมตา ทุฏฺฐานิ ทิสฺสนฺติ เจว สุยฺยนฺติ จ


ปกฺกมตายสฺมา อิมมฺหา อาวาสา อลนฺเต อิธ วาเสนาติ ทุติยมฺปิ
วตฺตพฺโพ ตติยมฺปิ วตฺตพฺโพ สเจ ปฏินิสฺสชฺชติ อิจฺเจตํ กุสลํ
โน เจ ปฏินิสฺสชฺชติ อาปตฺติ ทุกฺกฏสฺส
โส ภิกฺขุ สมนุภาสิตพฺโพ เอวญฺจ ปน ภิกฺขเว
สมนุภาสิตพฺโพ พฺยตฺเตน ภิกฺขุนา ปฏิพเลน สงฺโฆ ญาเปตพฺโพ
สุณาตุ เม ภนฺเต สงฺโฆ อยํ อิตฺถนฺนาโม ภิกฺขุ สงฺเฆน
ปพฺพาชนียกมฺมกโต ภิกฺขู ฉนฺทคามิตา โทสคามิตา โมหคามิตา ภยคามิตา
ปาเปติ โส ตํ วตฺถุํ นปฺปฏินิสฺสชฺชติ ยทิ สงฺฆสฺส ปตฺตกลฺลํ
สงฺโฆ อิตฺถนฺนามํ ภิกฺขุํ สมนุภาเสยฺย ตสฺส วตฺถุสฺส ปฏินิสฺสคฺคาย
เอสา ญตฺติ สุณาตุ เม ภนฺเต สงฺโฆ อยํ อิตฺถนฺนาโม ภิกฺขุ
สงฺเฆน ปพฺพาชนียกมฺมกโต ภิกฺขู ฉนฺทคามิตา โทสคามิตา
โมหคามิตา ภยคามิตา ปาเปติ โส ตํ วตฺถุํ นปฺปฏินิสฺสชฺชติ
สงฺโฆ อิตฺถนฺนามํ ภิกฺขุํ สมนุภาสติ ตสฺส วตฺถุสฺส ปฏินิสฺสคฺคาย
ยสฺสายสฺมโต ขมติ อิตฺถนฺนามสฺส ภิกฺขุโน สมนุภาสนา ตสฺส
วตฺถุสฺส ปฏินิสฺสคฺคาย โส ตุณฺหสฺส ยสฺส นกฺขมติ โส ภาเสยฺย
ทุติยมฺปิ เอตมตฺถํ วทามิ เป ตติยมฺปิ เอตมตฺถํ วทามิ
สุณาตุ เม ภนฺเต สงฺโฆ เป โส ภาเสยฺย สมนุภฏฺโฐ
สงฺเฆน อิตฺถนฺนาโม ภิกฺขุ ตสฺส วตฺถุสฺส ปฏินิสฺสคฺคาย ขมติ
สงฺฆสฺส ตสฺมา ตุณฺหี เอวเมตํ ธารยามีติ
ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา


กมฺมวาจาปริโยสาเน อาปตฺติ สงฺฆาทิเสสสฺส สงฺฆาทิเสสํ
ปชฺชนฺตสฺส ญตฺติยา ทุกฺกฏํ ทฺวีหิ กมฺมวาจาหิ ถุลฺลจฺจยา
ปฏิปฺปสฺสมฺภนฺติ สงฺฆาทิเสโสติ สงฺโฆ ว ตสฺสา อาปตฺติยา ปริวาสํ
เทติ มูลาย ปฏิกสฺสติ มานตฺตํ เทติ อพฺเภติ น สมฺพหุลา
น เอกปุคฺคโล เตน วุจฺจติ สงฺฆาทิเสโสติ ตสฺเสว
อาปตฺตินิกายสฺส นามกมฺมํ อธิวจนํ เตนปิ วุจฺจติ สงฺฆาทิเสโสติ
ธมฺมกมฺเม ธมฺมกมฺมสญฺญี นปฺปฏินิสฺสชฺชติ อาปตฺติ
สงฺฆาทิเสสสฺส ธมฺมกมฺเม เวมติโก นปฺปฏินิสฺสชฺชติ อาปตฺติ
สงฺฆาทิเสสสฺส ธมฺมกมฺเม อธมฺมกมฺมสญฺญี นปฺปฏินิสฺสชฺชติ
อาปตฺติ สงฺฆาทิเสสสฺส อธมฺมกมฺเม ธมฺมกมฺมสญฺญี อาปตฺติ
ทุกฺกฏสฺส อธมฺมกมฺเม เวมติโก อาปตฺติ ทุกฺกฏสฺส
อธมฺมกมฺเม อธมฺมกมฺมสญฺญี อาปตฺติ ทุกฺกฏสฺส
อนาปตฺติ อสมนุภาสนฺตสฺส ปฏินิสฺสชฺชนฺตสฺส
อุมฺมตฺตกสฺส ขิตฺตจิตฺตสฺส เวทนฏฺฏสฺส อาทิกมฺมิกสฺสาติ
เตรสมสงฺฆาทิเสสํ นิฏฺฐิตํ

อุทฺทิฏฺฐา โข อายสฺมนฺโต เตรส สงฺฆาทิเสสา ธมฺมา
นว ปฐมาปตฺติกา จตฺตาโร ยาวตติยกา เยสํ ภิกฺขุ อญฺญตรํ วา
อญฺญตรํ วา อาปชฺชิตฺวา ยาวติหํ ชานํ ปฏิจฺฉาเทติ ตาวติหํ เตน



ภิกฺขุนา อกามา ปริวตฺถพฺพํ ปริวุตฺถปริวาเสน ภิกฺขุนา อุตฺตรึ
ฉารตฺตํ ภิกฺขุมานตฺตาย ปฏิปชฺชิตพฺพํ จิณฺณมานตฺโต ภิกฺขุ
ยตฺถ สิยา วีสติคโณ ภิกฺขุสงฺโฆ ตตฺถ โส ภิกฺขุ อพฺเภตพฺโพ
เอเกนปิ เจ อูโน วีสติคโณ ภิกฺขุสงฺโฆ ตํ ภิกฺขุํ อพฺเภยฺย
โส จ ภิกฺขุ อนพฺภิโต เต จ ภิกฺขู คารยฺหา อยํ ตตฺถ
สามีจิ ตตฺถายสฺมนฺเต ปุจฺฉามิ กจฺจิตฺถ ปริสุทฺธา ทุติยมฺปิ
ปุจฺฉามิ กจฺจิตฺถ ปริสุทฺธา ตติยมฺปิ ปุจฺฉามิ กจฺจิตฺถ ปริสุทฺธา
ปริสุทฺเธตฺถายสฺมนฺโต ตสฺมา ตุณฺหี เอวเมตํ ธารยามีติ
เตรสกํ นิฏฺฐิตํ

ตสฺสุทฺทานํ
วิสฏฺฐิ กายสํสคฺโค ทุฏฺฐุลฺลํ อตฺตกามญฺจ
สญฺจริตฺตํ กุฏี เจว วิหาโร จ อมูลกํ
กิญฺจิ เลสญฺจ เภโท จ ตสฺเสว อนุวตฺตกา
ทุพฺพจํ กุลทูสญฺจ สงฺฆาทิเสสา เตรสาติ





อนิยตกณฺฑํ
อิเม โข ปนายสฺมนฺโต เทฺว อนิยตา ธมฺมา อุทฺเทสํ อาคจฺฉนฺติ
ปฐมานิยโต
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อายสฺมา อุทายิ
สาวตฺถิยํ กุลุปโก โหติ พหุกานิ กุลานิ อุปสงฺกมติ เตน โข
ปน สมเยน อายสฺมโต อุทายิสฺส อุปฏฺฐากกุลสฺส กุมาริกา อญฺญตรสฺส
กุลสฺส กุมารกสฺส ทินฺนา โหติ อถโข อายสฺมา อุทายิ
ปุพฺพณฺหสมยํ นิวาเสตฺวา ปตฺตจีวรมาทาย เยน ตํ กุลํ เตนุปสงฺกมิ
อุปสงฺกมิตฺวา มนุสฺเส ปุจฺฉิ กหํ อิตฺถนฺนามาติ เต เอวมาหํสุ
ทินฺนา ภนฺเต อมุกสฺส กุลสฺส กุมารกสฺสาติ ตมฺปิ โข กุลํ
อายสฺมโต อุทายิสฺส อุปฏฺฐากํ โหติ อถโข อายสฺมา อุทายิ
เยน ตํ กุลํ เตนุปสงฺกมิ อุปสงฺกมิตฺวา มนุสฺเส ปุจฺฉิ กหํ
อิตฺถนฺนามาติ เอสยฺย โอวรเก นิสินฺนาติ อถโข อายสฺมา
อุทายิ เยน สา กุมาริกา เตนุปสงฺกมิ อุปสงฺกมิตฺวา ตสฺสา
กุมาริกาย สทฺธึ เอโก เอกาย รโห ปฏิจฺฉนฺเน อาสเน อลงฺกมฺมนิเย
นิสชฺชํ กปฺเปสิ กาลยุตฺตํ สมุลฺลปนฺโต กาลยุตฺตํ ธมฺมํ ภณนฺโต
เตน โข ปน สมเยน วิสาขา มิคารมาตา พหุปุตฺตา
โหติ พหุนตฺตา อโรคปุตฺตา อโรคนตฺตา อภิมงฺคลสมฺมตา


มนุสฺสา ยญฺเญสุ ฉเณสุ อุสฺสเวสุ วิสาขํ มิคารมาตรํ ปฐมํ
โภเชนฺติ อถโข วิสาขา มิคารมาตา นิมนฺติตา ตํ กุลํ อคมาสิ
อทฺทสา โข วิสาขา มิคารมาตา อายสฺมนฺตํ อุทายึ ตสฺสา
กุมาริกาย สทฺธึ เอกํ เอกาย รโห ปฏิจฺฉนฺเน อาสเน อลงฺกมฺมนิเย
นิสินฺนํ ทิสฺวาน อายสฺมนฺตํ อุทายึ เอตทโวจ อิทํ ภนฺเต นจฺฉนฺนํ
นปฺปฏิรูปํ ยํ อยฺโย มาตุคาเมน สทฺธึ เอโก เอกาย รโห ปฏิจฺฉนฺเน
อาสเน อลงฺกมฺมนิเย นิสชฺชํ กปฺเปติ กิญฺจาปิ ภนฺเต อยฺโย
อนตฺถิโก เตน ธมฺเมน อปิจ ทุสฺสทฺธาปยา อปฺปสนฺนา มนุสฺสาติ
เอวํปิ โข อายสฺมา อุทายิ วิสาขาย มิคารมาตุยา วุจฺจมาโน
นาทิยิ อถโข วิสาขา มิคารมาตา นิกฺขมิตฺวา ภิกฺขูนํ เอตมตฺถํ
อาโรเจสิ เย เต ภิกฺขู อปฺปิจฺฉา สนฺตุฏฺฐา เป เต
อุชฺฌายนฺติ ขียนฺติ วิปาเจนฺติ กถํ หิ นาม อายสฺมา อุทายิ มาตุคาเมน
สทฺธึ เอโก เอกาย รโห ปฏิจฺฉนฺเน อาสเน อลงฺกมฺมนิเย
นิสชฺชํ กปฺเปสฺสตีติ อถโข เต ภิกฺขู ภควโต เอตมตฺถํ
อาโรเจสุํ เป สจฺจํ กิร ตฺวํ อุทายิ มาตุคาเมน สทฺธึ เอโก
เอกาย รโห ปฏิจฺฉนฺเน อาสเน อลงฺกมฺมนิเย นิสชฺชํ กปฺเปสีติ
สจฺจํ ภควาติ วิครหิ พุทฺโธ ภควา อนนุจฺฉวิกํ โมฆปุริส
อนนุโลมิกํ เป กถํ หิ นาม ตฺวํ โมฆปุริส มาตุคาเมน สทฺธึ
เอโก เอกาย รโห ปฏิจฺฉนฺเน อาสเน อลงฺกมฺมนิเย นิสชฺชํ กปฺเปสฺสสิ
เนตํ โมฆปุริส อปฺปสนฺนานํ วา ปสาทาย เป เอวญฺจ ปน


ภิกฺขเว อิมํ สิกฺขาปทํ อุทฺทิเสยฺยาถ โย ปน ภิกฺขุ มาตุคาเมน
สทฺธึ เอโก เอกาย รโห ปฏิจฺฉนฺเน อาสเน อลงฺกมฺมนิเย นิสชฺชํ
กปฺเปยฺย ตเมนํ สทฺเธยฺยวจสา อุปาสิกา ทิสฺวา ติณฺณํ ธมฺมานํ 
อญฺญตเรน วเทยฺย ปาราชิเกน วา สงฺฆาทิเสเสน วา ปาจิตฺติเยน
วา นิสชฺชํ ภิกฺขุ ปฏิชานมาโน ติณฺณํ ธมฺมานํ อญฺญตเรน 
กาเรตพฺโพ ปาราชิเกน วา สงฺฆาทิเสเสน วา ปาจิตฺติเยน วา
เยน วา สา สทฺเธยฺยวจสา อุปาสิกา วเทยฺย เตน โส ภิกฺขุ
กาเรตพฺโพ อยํ ธมฺโม อนิยโตติ
โย ปนาติ โย ยาทิโส เป ภิกฺขูติ เป อยํ
อิมสฺมึ อตฺเถ อธิปฺเปโต ภิกฺขูติ มาตุคาโม นาม มนุสฺสิตฺถี
น ยกฺขี น เปตี น ติรจฺฉานคตา อนฺตมโส ตทหุชาตาปิ ทาริกา
ปเคว มหนฺตตรี สทฺธินฺติ เอกโต เอโก เอกายาติ ภิกฺขุ เจว
โหติ มาตุคาโม จ รโห นาม จกฺขุสฺส รโห โสตสฺส รโห
จกฺขุสฺส รโห นาม น สกฺกา โหติ อกฺขึ วา นิขนิยมาเน ภมุกํ
วา อุกฺขิปิยมาเน สีสํ วา อุกฺขิปิยมาเน ปสฺสิตุํ โสตสฺส รโห
นาม น สกฺกา โหติ ปกติกถา โสตุํ ปฏิจฺฉนฺนํ นาม อาสนํ
กุฑฺเฑน วา กวาเฏน วา กิลญฺเชน วา สาณิปากาเรน วา
รุกฺเขน วา ถมฺเภน วา โกฏฺฐฬิยา วา เยน เกนจิ ปฏิจฺฉนฺนํ
โหติ อลงฺกมฺมนิเยติ สกฺกา โหติ เมถุนํ ธมฺมํ ปฏิเสวิตุํ



นิสชฺชํ กปฺเปยฺยาติ มาตุคาเม นิสินฺเน ภิกฺขุ อุปนิสินฺโน วา โหติ
อุปนิปนฺโน วา ภิกฺขุ นิสินฺเน มาตุคาโม อุปนิสินฺโน วา โหติ
อุปนิปนฺโน วา อุโภ วา นิสินฺนา โหนฺติ อุโภ วา นิปนฺนา
สทฺเธยฺยวจสา นาม อาคตผลา อภิสเมตาวินี
วิญฺญาตสาสนา อุปาสิกา นาม พุทฺธํ สรณํ คตา ธมฺมํ สรณํ คตา
สงฺฆํ สรณํ คตา ทิสฺวาติ ปสฺสิตฺวา
ติณฺณํ ธมฺมานํ อญฺญตเรน วเทยฺย ปาราชิเกน วา 
สงฺฆาทิเสเสน วา ปาจิตฺติเยน วา นิสชฺชํ ภิกฺขุ ปฏิชานมาโน
ติณฺณํ ธมฺมานํ อญฺญตเรน กาเรตพฺโพ ปาราชิเกน วา สงฺฆาทิเสเสน 
วา ปาจิตฺติเยน วา เยน วา สา สทฺเธยฺยวจสา อุปาสิกา วเทยฺย
เตน โส ภิกฺขุ กาเรตพฺโพ
สา เจ เอวํ วเทยฺย อยฺโย มยา ทิฏฺโฐ นิสินฺโน
มาตุคามสฺส เมถุนํ ธมฺมํ ปฏิเสวนฺโตติ โส เจ ตํ ปฏิชานาติ
อาปตฺติยา กาเรตพฺโพ สา เจ เอวํ วเทยฺย อยฺโย มยา ทิฏฺโฐ
นิสินฺโน มาตุคามสฺส เมถุนํ ธมฺมํ ปฏิเสวนฺโตติ โส เจ เอวํ
วเทยฺย สจฺจาหํ นิสินฺโน โน จ โข เมถุนํ ธมฺมํ ปฏิเสวินฺติ
นิสชฺชาย กาเรตพฺโพ สา เจ เอวํ วเทยฺย อยฺโย มยา ทิฏฺโฐ
นิสินฺโน มาตุคามสฺส เมถุนํ ธมฺมํ ปฏิเสวนฺโตติ โส เจ เอวํ
วเทยฺย นาหํ นิสินฺโน อปิจ โข นิปนฺโนติ นิปชฺชาย



ตพฺโพ สา เจ เอวํ วเทยฺย อยฺโย มยา ทิฏฺโฐ นิสินฺโน
มาตุคามสฺส เมถุนํ ธมฺมํ ปฏิเสวนฺโตติ โส เจ เอวํ วเทยฺย นาหํ
นิสินฺโน อปิจ โข ฐิโตติ น กาเรตพฺโพ
สา เจ เอวํ วเทยฺย อยฺโย มยา ทิฏฺโฐ นิปนฺโน
มาตุคามสฺส เมถุนํ ธมฺมํ ปฏิเสวนฺโตติ โส เจ ตํ ปฏิชานาติ
อาปตฺติยา กาเรตพฺโพ สา เจ เอวํ วเทยฺย อยฺโย มยา ทิฏฺโฐ
นิปนฺโน มาตุคามสฺส เมถุนํ ธมฺมํ ปฏิเสวนฺโตติ โส เจ เอวํ
วเทยฺย สจฺจาหํ นิปนฺโน โน จ โข เมถุนํ ธมฺมํ ปฏิเสวินฺติ
นิปชฺชาย กาเรตพฺโพ สา เจ เอวํ วเทยฺย อยฺโย มยา ทิฏฺโฐ
นิปนฺโน มาตุคามสฺส เมถุนํ ธมฺมํ ปฏิเสวนฺโตติ โส เจ เอวํ
วเทยฺย นาหํ นิปนฺโน อปิจ โข นิสินฺโนติ นิสชฺชาย กาเรตพฺโพ
สา เจ เอวํ วเทยฺย อยฺโย มยา ทิฏฺโฐ นิปนฺโน
มาตุคามสฺส เมถุนํ ธมฺมํ ปฏิเสวนฺโตติ โส เจ เอวํ วเทยฺย นาหํ
นิปนฺโน อปิจ โข ฐิโตติ น กาเรตพฺโพ
สา เจ เอวํ วเทยฺย อยฺโย มยา ทิฏฺโฐ นิสินฺโน
มาตุคาเมน สทฺธึ กายสํสคฺคํ สมาปชฺชนฺโตติ โส เจ ตํ ปฏิชานาติ
อาปตฺติยา กาเรตพฺโพ สา เจ เอวํ วเทยฺย อยฺโย มยา ทิฏฺโฐ
นิสินฺโน มาตุคาเมน สทฺธึ กายสํสคฺคํ สมาปชฺชนฺโตติ โส เจ เอวํ
วเทยฺย สจฺจาหํ นิสินฺโน โน จ โข กายสํสคฺคํ สมาปชฺชินฺติ
นิสชฺชาย กาเรตพฺโพ เป นาหํ นิสินฺโน อปิจ โข นิปนฺโนติ


นิปชฺชาย กาเรตพฺโพ เป นาหํ นิสินฺโน อปิจ โข ฐิโตติ
น กาเรตพฺโพ
สา เจ เอวํ วเทยฺย อยฺโย มยา ทิฏฺโฐ นิปนฺโน
มาตุคาเมน สทฺธึ กายสํสคฺคํ สมาปชฺชนฺโตติ โส เจ ตํ ปฏิชานาติ
อาปตฺติยา กาเรตพฺโพ สา เจ เอวํ วเทยฺย อยฺโย มยา ทิฏฺโฐ
นิปนฺโน มาตุคาเมน สทฺธึ กายสํสคฺคํ สมาปชฺชนฺโตติ โส เจ เอวํ
วเทยฺย สจฺจาหํ นิปนฺโน โน จ โข กายสํสคฺคํ สมาปชฺชินฺติ
นิปชฺชาย กาเรตพฺโพ เป นาหํ นิปนฺโน อปิจ โข นิสินฺโนติ
นิสชฺชาย กาเรตพฺโพ เป นาหํ นิปนฺโน อปิจ โข ฐิโตติ
น กาเรตพฺโพ
สา เจ เอวํ วเทยฺย อยฺโย มยา ทิฏฺโฐ มาตุคาเมน
สทฺธึ เอโก เอกาย รโห ปฏิจฺฉนฺเน อาสเน อลงฺกมฺมนิเย นิสินฺโนติ
โส เจ ตํ ปฏิชานาติ นิสชฺชาย กาเรตพฺโพ เป นาหํ นิสินฺโน
อปิจ โข นิปนฺโนติ นิปชฺชาย กาเรตพฺโพ เป นาหํ นิสินฺโน
อปิจ โข ฐิโตติ น กาเรตพฺโพ
สา เจ เอวํ วเทยฺย อยฺโย มยา ทิฏฺโฐ มาตุคาเมน
สทฺธึ เอโก เอกาย รโห ปฏิจฺฉนฺเน อาสเน อลงฺกมฺมนิเย นิปนฺโนติ
โส เจ ตํ ปฏิชานาติ นิปชฺชาย กาเรตพฺโพ เป นาหํ นิปนฺโน
อปิจ โข นิสินฺโนติ นิสชฺชาย กาเรตพฺโพ เป นาหํ นิปนฺโน
อปิจ โข ฐิโตติ น กาเรตพฺโพ


อนิยโตติ น นิยโต ปาราชิกํ วา สงฺฆาทิเสโส วา
ปาจิตฺติยํ วา
คมนํ ปฏิชานาติ นิสชฺชํ ปฏิชานาติ อาปตฺตึ ปฏิชานาติ
อาปตฺติยา กาเรตพฺโพ คมนํ ปฏิชานาติ นิสชฺชํ นปฺปฏิชานาติ
อาปตฺตึ ปฏิชานาติ อาปตฺติยา กาเรตพฺโพ คมนํ ปฏิชานาติ
นิสชฺชํ ปฏิชานาติ อาปตฺตึ นปฺปฏิชานาติ นิสชฺชาย กาเรตพฺโพ
คมนํ ปฏิชานาติ นิสชฺชํ นปฺปฏิชานาติ อาปตฺตึ นปฺปฏิชานาติ น
กาเรตพฺโพ คมนํ นปฺปฏิชานาติ นิสชฺชํ ปฏิชานาติ อาปตฺตึ
ปฏิชานาติ อาปตฺติยา กาเรตพฺโพ คมนํ นปฺปฏิชานาติ นิสชฺชํ
นปฺปฏิชานาติ อาปตฺตึ ปฏิชานาติ อาปตฺติยา กาเรตพฺโพ คมนํ
นปฺปฏิชานาติ นิสชฺชํ ปฏิชานาติ อาปตฺตึ นปฺปฏิชานาติ นิสชฺชาย
กาเรตพฺโพ คมนํ นปฺปฏิชานาติ นิสชฺชํ นปฺปฏิชานาติ อาปตฺตึ
นปฺปฏิชานาติ น กาเรตพฺโพ
ปฐโม อนิยโต นิฏฺฐิโต



ทุติยานิยโต
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อายสฺมา
อุทายิ ภควตา ปฏิกฺขิตฺตํ มาตุคาเมน สทฺธึ เอโก เอกาย รโห
ปฏิจฺฉนฺเน อาสเน อลงฺกมฺมนิเย นิสชฺชํ กปฺเปตุนฺติ ตสฺสาเยว
กุมาริกาย สทฺธึ เอโก เอกาย รโห นิสชฺชํ กปฺเปสิ กาลยุตฺตํ
สมุลฺลปนฺโต กาลยุตฺตํ ธมฺมํ ภณนฺโต ทุติยมฺปิ โข วิสาขา
มิคารมาตา นิมนฺติตา ตํ กุลํ อคมาสิ อทฺทสา โข วิสาขา
มิคารมาตา อายสฺมนฺตํ อุทายึ ตสฺสาเยว กุมาริกาย สทฺธึ เอกํ
เอกาย รโห นิสินฺนํ ทิสฺวาน อายสฺมนฺตํ อุทายึ เอตทโวจ อิทํ
ภนฺเต นจฺฉนฺนํ นปฺปฏิรูปํ ยํ อยฺโย มาตุคาเมน สทฺธึ เอโก
เอกาย รโห นิสชฺชํ กปฺเปติ กิญฺจาปิ ภนฺเต อยฺโย อนตฺถิโก
เตน ธมฺเมน อปิจ ทุสฺสทฺธาปยา อปฺปสนฺนา มนุสฺสาติ เอวํปิ
โข อายสฺมา อุทายิ วิสาขาย มิคารมาตุยา วุจฺจมาโน นาทิยิ
อถโข วิสาขา มิคารมาตา นิกฺขมิตฺวา ภิกฺขูนํ เอตมตฺถํ อาโรเจสิ
เย เต ภิกฺขู อปฺปิจฺฉา เป เต อุชฺฌายนฺติ ขียนฺติ วิปาเจนฺติ
กถํ หิ นาม อายสฺมา อุทายิ มาตุคาเมน สทฺธึ เอโก เอกาย
รโห นิสชฺชํ กปฺเปสฺสตีติ อถโข เต ภิกฺขู ภควโต เอตมตฺถํ



อาโรเจสุํ เป สจฺจํ กิร ตฺวํ อุทายิ มาตุคาเมน สทฺธึ เอโก
เอกาย รโห นิสชฺชํ กปฺเปสีติ สจฺจํ ภควาติ วิครหิ พุทฺโธ
ภควา เป กถํ หิ นาม ตฺวํ โมฆปุริส มาตุคาเมน สทฺธึ
เอโก เอกาย รโห นิสชฺชํ กปฺเปสฺสสิ เนตํ โมฆปุริส อปฺปสนฺนานํ
วา ปสาทาย เป เอวญฺจ ปน ภิกฺขเว อิมํ สิกฺขาปทํ
อุทฺทิเสยฺยาถ น เหว โข ปน ปฏิจฺฉนฺนํ อาสนํ โหติ นาลงฺกมฺมนิยํ
อลญฺจ โข โหติ มาตุคามํ ทุฏฺฐุลฺลาหิ วาจาหิ โอภาสิตุํ โย
ปน ภิกฺขุ ตถารูเป อาสเน มาตุคาเมน สทฺธึ เอโก เอกาย รโห
นิสชฺชํ กปฺเปยฺย ตเมนํ สทฺเธยฺยวจสา อุปาสิกา ทิสฺวา ทฺวินฺนํ
ธมฺมานํ อญฺญตเรน วเทยฺย สงฺฆาทิเสเสน วา ปาจิตฺติเยน วา
นิสชฺชํ ภิกฺขุ ปฏิชานมาโน ทฺวินฺนํ ธมฺมานํ อญฺญตเรน กาเรตพฺโพ
สงฺฆาทิเสเสน วา ปาจิตฺติเยน วา เยน วา สา สทฺเธยฺยวจสา
อุปาสิกา วเทยฺย เตน โส ภิกฺขุ กาเรตพฺโพ อยมฺปิ ธมฺโม
อนิยโตติ
น เหว โข ปน ปฏิจฺฉนฺนํ อาสนํ โหตีติ อปฺปฏิจฺฉนฺนํ
โหติ กุฑฺเฑน วา กวาเฏน วา กิลญฺเชน วา สาณิปากาเรน วา
รุกฺเขน วา ถมฺเภน วา โกฏฺฐฬิยา วา เยน เกนจิ อปฺปฏิจฺฉนฺนํ
โหติ นาลงฺกมฺมนิยนฺติ น สกฺกา โหติ เมถุนํ ธมฺมํ ปฏิเสวิตุํ
อลญฺจ โข โหติ มาตุคามํ ทุฏฺฐุลฺลาหิ วาจาหิ โอภาสิตุนฺติ สกฺกา
โหติ มาตุคามํ ทุฏฺฐุลฺลาหิ วาจาหิ โอภาสิตุํ


โย ปนาติ โย ยาทิโส เป ภิกฺขูติ เป อยํ
อิมสฺมึ อตฺเถ อธิปฺเปโต ภิกฺขูติ ตถารูเป อาสเนติ เอวรูเป
อาสเน มาตุคาโม นาม มนุสฺสิตฺถี น ยกฺขี น เปตี น
ติรจฺฉานคตา วิญฺญู ปฏิพลา สุภาสิตทุพฺภาสิตํ ทุฏฺฐุลฺลาทุฏฺฐุลฺลํ
อาชานิตุํ สทฺธินฺติ เอกโต เอโก เอกายาติ ภิกฺขุ เจว โหติ
มาตุคาโม จ รโห นาม จกฺขุสฺส รโห โสตสฺส รโห
จกฺขุสฺส รโห นาม น สกฺกา โหติ อกฺขึ วา นิขนิยมาเน ภมุกํ
วา อุกฺขิปิยมาเน สีสํ วา อุกฺขิปิยมาเน ปสฺสิตุํ โสตสฺส รโห
นาม น สกฺกา โหติ ปกติกถา โสตุํ นิสชฺชํ กปฺเปยฺยาติ
มาตุคาเม นิสินฺเน ภิกฺขุ อุปนิสินฺโน วา โหติ อุปนิปนฺโน วา
ภิกฺขุ นิสินฺเน มาตุคาโม อุปนิสินฺโน วา โหติ อุปนิปนฺโน วา
อุโภ วา นิสินฺนา โหนฺติ อุโภ วา นิปนฺนา
สทฺเธยฺยวจสา นาม อาคตผลา อภิสเมตาวินี
วิญฺญาตสาสนา อุปาสิกา นาม พุทฺธํ สรณํ คตา ธมฺมํ สรณํ คตา
สงฺฆํ สรณํ คตา ทิสฺวาติ ปสฺสิตฺวา
ทฺวินฺนํ ธมฺมานํ อญฺญตเรน วเทยฺย สงฺฆาทิเสเสน วา
ปาจิตฺติเยน วา นิสชฺชํ ภิกฺขุ ปฏิชานมาโน ทฺวินฺนํ ธมฺมานํ
อญฺญตเรน กาเรตพฺโพ สงฺฆาทิเสเสน วา ปาจิตฺติเยน วา เยน
วา สา สทฺเธยฺยวจสา อุปาสิกา วเทยฺย เตน โส ภิกฺขุ
กาเรตพฺโพ


สา เจ เอวํ วเทยฺย อยฺโย มยา ทิฏฺโฐ นิสินฺโน
มาตุคาเมน สทฺธึ กายสํสคฺคํ สมาปชฺชนฺโตติ โส เจ ตํ
ปฏิชานาติ อาปตฺติยา กาเรตพฺโพ สา เจ เอวํ วเทยฺย อยฺโย
มยา ทิฏฺโฐ นิสินฺโน มาตุคาเมน สทฺธึ กายสํสคฺคํ สมาปชฺชนฺโตติ
โส เจ เอวํ วเทยฺย สจฺจาหํ นิสินฺโน โน จ โข กายสํสคฺคํ
สมาปชฺชินฺติ นิสชฺชาย กาเรตพฺโพ สา เจ เอวํ วเทยฺย อยฺโย
มยา ทิฏฺโฐ นิสินฺโน มาตุคาเมน สทฺธึ กายสํสคฺคํ สมาปชฺชนฺโตติ
โส เจ เอวํ วเทยฺย นาหํ นิสินฺโน อปิจ โข นิปนฺโนติ นิปชฺชาย
กาเรตพฺโพ สา เจ เอวํ วเทยฺย อยฺโย มยา ทิฏฺโฐ นิสินฺโน
มาตุคาเมน สทฺธึ กายสํสคฺคํ สมาปชฺชนฺโตติ โส เจ เอวํ วเทยฺย
นาหํ นิสินฺโน อปิจ โข ฐิโตติ น กาเรตพฺโพ
สา เจ เอวํ วเทยฺย อยฺโย มยา ทิฏฺโฐ นิปนฺโน
มาตุคาเมน สทฺธึ กายสํสคฺคํ สมาปชฺชนฺโตติ โส เจ ตํ ปฏิชานาติ
อาปตฺติยา กาเรตพฺโพ เป สจฺจาหํ นิปนฺโน โน จ โข
กายสํสคฺคํ สมาปชฺชินฺติ นิปชฺชาย กาเรตพฺโพ เป นาหํ
นิปนฺโน อปิจ โข นิสินฺโนติ นิสชฺชาย กาเรตพฺโพ เป นาหํ
นิสินฺโน อปิจ โข ฐิโตติ น กาเรตพฺโพ
สา เจ เอวํ วเทยฺย อยฺยสฺส มยา สุตํ นิสินฺนสฺส
มาตุคามํ ทุฏฺฐุลฺลาหิ วาจาหิ โอภาสนฺตสฺสาติ โส เจ ตํ ปฏิชานาติ



อาปตฺติยา กาเรตพฺโพ สา เจ เอวํ วเทยฺย อยฺยสฺส มยา
สุตํ นิสินฺนสฺส มาตุคามํ ทุฏฺฐุลฺลาหิ วาจาหิ โอภาสนฺตสฺสาติ โส
เจ เอวํ วเทยฺย สจฺจาหํ นิสินฺโน โน จ โข มาตุคามํ ทุฏฺฐุลฺลาหิ
วาจาหิ โอภาสินฺติ นิสชฺชาย กาเรตพฺโพ เป นาหํ นิสินฺโน
อปิจ โข นิปนฺโนติ นิปชฺชาย กาเรตพฺโพ เป นาหํ นิสินฺโน
อปิจ โข ฐิโตติ น กาเรตพฺโพ
สา เจ เอวํ วเทยฺย อยฺยสฺส มยา สุตํ นิปนฺนสฺส
มาตุคามํ ทุฏฺฐุลฺลาหิ วาจาหิ โอภาสนฺตสฺสาติ โส เจ ตํ ปฏิชานาติ
อาปตฺติยา กาเรตพฺโพ เป สจฺจาหํ นิปนฺโน โน จ โข ทุฏฺฐุลฺลาหิ
วาจาหิ โอภาสินฺติ นิปชฺชาย กาเรตพฺโพ เป นาหํ นิปนฺโน
อปิจ โข นิสินฺโนติ นิสชฺชาย กาเรตพฺโพ เป นาหํ นิปนฺโน
อปิจ โข ฐิโตติ น กาเรตพฺโพ
สา เจ เอวํ วเทยฺย อยฺโย มยา ทิฏฺโฐ มาตุคาเมน
สทฺธึ เอโก เอกาย รโห นิสินฺโนติ โส เจ ตํ ปฏิชานาติ
นิสชฺชาย กาเรตพฺโพ เป นาหํ นิสินฺโน อปิจ โข นิปนฺโนติ
นิปชฺชาย กาเรตพฺโพ เป นาหํ นิสินฺโน อปิจ โข ฐิโตติ
น กาเรตพฺโพ
สา เจ เอวํ วเทยฺย อยฺโย มยา ทิฏฺโฐ มาตุคาเมน
สทฺธึ เอโก เอกาย รโห นิปนฺโนติ โส เจ ตํ ปฏิชานาติ
นิปชฺชาย กาเรตพฺโพ เป นาหํ นิปนฺโน อปิจ โข นิสินฺโนติ


นิสชฺชาย กาเรตพฺโพ เป นาหํ นิปนฺโน อปิจ โข ฐิโตติ น
กาเรตพฺโพ
อยมฺปีติ ปุริมํ อุปาทาย วุจฺจติ อนิยโตติ น
นิยโต สงฺฆาทิเสโส วา ปาจิตฺติยํ วา
คมนํ ปฏิชานาติ นิสชฺชํ ปฏิชานาติ อาปตฺตึ ปฏิชานาติ
อาปตฺติยา กาเรตพฺโพ คมนํ ปฏิชานาติ นิสชฺชํ น ปฏิชานาติ
อาปตฺตึ ปฏิชานาติ อาปตฺติยา กาเรตพฺโพ คมนํ ปฏิชานาติ
นิสชฺชํ ปฏิชานาติ อาปตฺตึ น ปฏิชานาติ นิสชฺชาย กาเรตพฺโพ
คมนํ ปฏิชานาติ นิสชฺชํ น ปฏิชานาติ อาปตฺตึ น ปฏิชานาติ น
กาเรตพฺโพ คมนํ น ปฏิชานาติ นิสชฺชํ ปฏิชานาติ อาปตฺตึ
ปฏิชานาติ อาปตฺติยา กาเรตพฺโพ คมนํ น ปฏิชานาติ นิสชฺชํ น
ปฏิชานาติ อาปตฺตึ ปฏิชานาติ อาปตฺติยา กาเรตพฺโพ คมนํ น
ปฏิชานาติ นิสชฺชํ ปฏิชานาติ อาปตฺตึ น ปฏิชานาติ นิสชฺชาย
กาเรตพฺโพ คมนํ น ปฏิชานาติ นิสชฺชํ น ปฏิชานาติ อาปตฺตึ
น ปฏิชานาติ น กาเรตพฺโพติ
ทุติโย อนิยโต นิฏฺฐิโต



อุทฺทิฏฺฐา โข อายสฺมนฺโต เทฺว อนิยตา ธมฺมา
ตตฺถายสฺมนฺเต ปุจฺฉามิ กจฺจิตฺถ ปริสุทฺธา ทุติยมฺปิ ปุจฺฉามิ
กจฺจิตฺถ ปริสุทฺธา ตติยมฺปิ ปุจฺฉามิ กจฺจิตฺถ ปริสุทฺธา
ปริสุทฺเธตฺถายสฺมนฺโต ตสฺมา ตุณฺหี เอวเมตํ ธารยามีติ
อนิยตกณฺฑํ นิฏฺฐิตํ

ตสฺสุทฺทานํ
อลงฺกมฺมนิยญฺเจว ตเถว จ น เหว โข
อนิยตา สุปญฺญตฺตา พุทฺธเสฏฺเฐน ตาทินาติ

