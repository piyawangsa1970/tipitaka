
สุตฺตนฺตปิฏเก สํยุตฺตนิกายสฺส
จตุตฺโถ ภาโค

สฬายตนวคฺโค
นโม ตสฺส ภควโต อรหโต สมฺมาสมฺพุทฺธสฺส
อนิจฺจวคฺโค ปฐโม
เอวมฺเม สุตํ เอกํ สมยํ ภควา สาวตฺถิยํ วิหรติ
เชตวเน อนาถปิณฺฑิกสฺส อาราเม ตตฺร โข ภควา ภิกฺขู
อามนฺเตสิ ภิกฺขโวติ ภทนฺเตติ เต ภิกฺขู ภควโต ปจฺจสฺโสสุํ
ภควา เอตทโวจ จกฺขุํ ภิกฺขเว อนิจฺจํ ยทนิจฺจํ ตํ ทุกฺขํ ยํ
ทุกฺขํ ตทนตฺตา ยทนตฺตา ตํ เนตํ มม เนโสหมสฺมิ น เมโส
อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ โสตํ
อนิจฺจํ ยทนิจฺจํ เป ฆานํ อนิจฺจํ ยทนิจฺจํ เป
ชิวฺหา อนิจฺจา ยทนิจฺจํ ตํ ทุกฺขํ ยํ ทุกฺขํ ตทนตฺตา ยทนตฺตา
ตํ เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย ทฏฺฐพฺพํ กาโย อนิจฺโจ ยทนิจฺจํ เป
มโน อนิจฺโจ ยทนิจฺจํ ตํ ทุกฺขํ ยํ ทุกฺขํ ตทนตฺตา ยทนตฺตา
ตํ เนตํ มม เนโสหมสฺมิ น เมโส อตฺตาติ เอวเมตํ ยถาภูตํ


สมฺมปฺปญฺญาย ทฏฺฐพฺพํ เอวํ ปสฺสํ ภิกฺขเว สุตวา อริยสาวโก
จกฺขุสฺมึปิ นิพฺพินฺทติ โสตสฺมึปิ นิพฺพินฺทติ ฆานสฺมึปิ นิพฺพินฺทติ
ชิวฺหายปิ นิพฺพินฺทติ กายสฺมึปิ นิพฺพินฺทติ มนสฺมึปิ นิพฺพินฺทติ
นิพฺพินฺทํ วิรชฺชติ วิราคา วิมุจฺจติ วิมุตฺตสฺมึ วิมุตฺตมิติ
ญาณํ โหติ ขีณา ชาติ วุสิตํ พฺรหฺมจริยํ กตํ กรณียํ
นาปรํ อิตฺถตฺตายาติ ปชานาตีติ ปฐมํ
จกฺขุํ ภิกฺขเว ทุกฺขํ ยํ ทุกฺขํ ตทนตฺตา ยทนตฺตา
ตํ เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย ทฏฺฐพฺพํ โสตํ ทุกฺขํ เป ฆานํ ทุกฺขํ
ชิวฺหา ทุกฺขา กาโย ทุกฺโข มโน ทุกฺโข ยํ ทุกฺขํ ตทนตฺตา
ยทนตฺตา ตํ เนตํ มม เนโสหมสฺมิ น เมโส อตฺตาติ เอวเมตํ
ยถาภูตํ สมฺมปฺปญฺญาย ทฏฺฐพฺพํ เอวํ ปสฺสํ เป นาปรํ
อิตฺถตฺตายาติ ปชานาตีติ ทุติยํ
จกฺขุํ ภิกฺขเว อนตฺตา ยทนตฺตา ตํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
โสตํ อนตฺตา เป ฆานํ อนตฺตา ชิวฺหา อนตฺตา
กาโย อนตฺตา มโน อนตฺตา ยทนตฺตา ตํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
เอวํ ปสฺสํ เป นาปรํ อิตฺถตฺตายาติ ปชานาตีติ ตติยํ



รูปา ภิกฺขเว อนิจฺจา ยทนิจฺจํ ตํ ทุกฺขํ ยํ ทุกฺขํ
ตทนตฺตา ยทนตฺตา ตํ เนตํ มม เนโสหมสฺมิ น เมโส อตฺตาติ
เอวเมตํ ยถาภูตํ สมฺมปฺปญฺญาย ทฏฺฐพฺพํ สทฺทา คนฺธา รสา
โผฏฺฐพฺพา ธมฺมา อนิจฺจา ยทนิจฺจํ ตํ ทุกฺขํ ยํ ทุกฺขํ ตทนตฺตา
ยทนตฺตา ตํ เนตํ มม เนโสหมสฺมิ น เมโส อตฺตาติ เอวเมตํ
ยถาภูตํ สมฺมปฺปญฺญาย ทฏฺฐพฺพํ เอวํ ปสฺสํ ภิกฺขเว สุตวา
อริยสาวโก รูเปสุปิ นิพฺพินฺทติ สทฺเทสุปิ นิพฺพินฺทติ คนฺเธสุปิ
นิพฺพินฺทติ รเสสุปิ นิพฺพินฺทติ โผฏฺฐพฺเพสุปิ นิพฺพินฺทติ ธมฺเมสุปิ
นิพฺพินฺทติ นิพฺพินฺทํ วิรชฺชติ วิราคา วิมุจฺจติ วิมุตฺตสฺมึ
วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ กตํ
กรณียํ นาปรํ อิตฺถตฺตายาติ ปชานาตีติ จตุตฺถํ
รูปา ภิกฺขเว ทุกฺขา ยํ ทุกฺขํ ตทนตฺตา ยทนตฺตา
ตํ เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย ทฏฺฐพฺพํ สทฺทา คนฺธา รสา โผฏฺฐพฺพา ธมฺมา
ทุกฺขา ยํ ทุกฺขํ ตทนตฺตา ยทนตฺตา ตํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
เอวํ ปสฺสํ เป นาปรํ อิตฺถตฺตายาติ ปชานาตีติ ปญฺจมํ
รูปา ภิกฺขเว อนตฺตา ยทนตฺตา ตํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
สทฺทา คนฺธา รสา โผฏฺฐพฺพา ธมฺมา อนตฺตา ยทนตฺตา


ตํ เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย ทฏฺฐพฺพํ เอวํ ปสฺสํ เป นาปรํ อิตฺถตฺตายาติ
ปชานาตีติ ฉฏฺฐํ
จกฺขุํ ภิกฺขเว อนิจฺจํ อตีตานาคตํ โก ปน วาโท
ปจฺจุปฺปนฺนสฺส เอวํ ปสฺสํ ภิกฺขเว สุตวา อริยสาวโก อตีตสฺมึ
จกฺขุสฺมึ อนเปกฺโข โหติ อนาคตํ จกฺขุํ นาภินนฺทติ ปจฺจุปฺปนฺนสฺส
จกฺขุสฺส นิพฺพิทาย วิราคาย นิโรธาย ปฏิปนฺโน โหติ โสตํ
อนิจฺจํ ฆานํ อนิจฺจํ ชิวฺหา อนิจฺจา อตีตานาคตา โก ปน
วาโท ปจฺจุปฺปนฺนาย เอวํ ปสฺสํ ภิกฺขเว สุตวา อริยสาวโก
อตีตาย ชิวฺหาย อนเปกฺโข โหติ อนาคตํ ชิวฺหํ นาภินนฺทติ
ปจฺจุปฺปนฺนาย ชิวฺหาย นิพฺพิทาย วิราคาย นิโรธาย ปฏิปนฺโน
โหติ กาโย อนิจฺโจ เป มโน อนิจฺโจ อตีตานาคโต
โก ปน วาโท ปจฺจุปฺปนฺนสฺส เอวํ ปสฺสํ ภิกฺขเว สุตวา
อริยสาวโก อตีตสฺมึ มนสฺมึ อนเปกฺโข โหติ อนาคตํ มนํ
นาภินนฺทติ ปจฺจุปฺปนฺนสฺส มนสฺส นิพฺพิทาย วิราคาย นิโรธาย
ปฏิปนฺโน โหตีติ สตฺตมํ
จกฺขุํ ภิกฺขเว ทุกฺขํ อตีตานาคตํ โก ปน วาโท
ปจฺจุปฺปนฺนสฺส เอวํ ปสฺสํ ภิกฺขเว สุตวา อริยสาวโก อตีตสฺมึ
จกฺขุสฺมึ อนเปกฺโข โหติ อนาคตํ จกฺขุํ นาภินนฺทติ ปจฺจุปฺปนฺนสฺส
จกฺขุสฺส นิพฺพิทาย วิราคาย นิโรธาย ปฏิปนฺโน โหติ เป


ชิวฺหา ทุกฺขา อตีตานาคตา โก ปน วาโท ปจฺจุปฺปนฺนาย
เอวํ ปสฺสํ ภิกฺขเว สุตวา อริยสาวโก อตีตาย ชิวฺหาย อนเปกฺโข
โหติ อนาคตํ ชิวฺหํ นาภินนฺทติ ปจฺจุปฺปนฺนาย ชิวฺหาย นิพฺพิทาย
วิราคาย นิโรธาย ปฏิปนฺโน โหติ กาโย ทุกฺโข เป
มโน ทุกฺโข อตีตานาคโต โก ปน วาโท ปจฺจุปฺปนฺนสฺส
เอวํ ปสฺสํ ภิกฺขเว สุตวา อริยสาวโก อตีตสฺมึ มนสฺมึ อนเปกฺโข
โหติ อนาคตํ มนํ นาภินนฺทติ ปจฺจุปฺปนฺนสฺส มนสฺส นิพฺพิทาย
วิราคาย นิโรธาย ปฏิปนฺโน โหตีติ อฏฺฐมํ
จกฺขุํ ภิกฺขเว อนตฺตา อตีตานาคตํ โก ปน วาโท
ปจฺจุปฺปนฺนสฺส เอวํ ปสฺสํ ภิกฺขเว สุตวา อริยสาวโก อตีตสฺมึ
จกฺขุสฺมึ อนเปกฺโข โหติ อนาคตํ จกฺขุํ นาภินนฺทติ ปจฺจุปฺปนฺนสฺส
จกฺขุสฺส นิพฺพิทาย วิราคาย นิโรธาย ปฏิปนฺโน โหติ เป
ชิวฺหา อนตฺตา อตีตานาคตา โก ปน วาโท ปจฺจุปฺปนฺนาย
เอวํ ปสฺสํ ภิกฺขเว สุตวา อริยสาวโก อตีตาย ชิวฺหาย อนเปกฺโข
โหติ อนาคตํ ชิวฺหํ นาภินนฺทติ ปจฺจุปฺปนฺนาย ชิวฺหาย
นิพฺพิทาย วิราคาย นิโรธาย ปฏิปนฺโน โหติ กาโย
อนตฺตา เป มโน อนตฺตา อตีตานาคโต โก ปน วาโท
ปจฺจุปฺปนฺนสฺส เอวํ ปสฺสํ ภิกฺขเว สุตวา อริยสาวโก อตีตสฺมึ
มนสฺมึ อนเปกฺโข โหติ อนาคตํ มนํ นาภินนฺทติ ปจฺจุปฺปนฺนสฺส
มนสฺส นิพฺพิทาย วิราคาย นิโรธาย ปฏิปนฺโน โหตีติ นวมํ


รูปา ภิกฺขเว อนิจฺจา อตีตานาคตา โก ปน วาโท
ปจฺจุปฺปนฺนานํ เอวํ ปสฺสํ ภิกฺขเว สุตวา อริยสาวโก อตีเตสุ
รูเปสุ อนเปกฺโข โหติ อนาคเต รูเป นาภินนฺทติ ปจฺจุปฺปนฺนานํ
รูปานํ นิพฺพิทาย วิราคาย นิโรธาย ปฏิปนฺโน โหติ สทฺทา
คนฺธา รสา โผฏฺฐพฺพา ธมฺมา อนิจฺจา อตีตานาคตา โก ปน
วาโท ปจฺจุปฺปนฺนานํ เอวํ ปสฺสํ ภิกฺขเว สุตวา อริยสาวโก
อตีเตสุ ธมฺเมสุ อนเปกฺโข โหติ อนาคเต ธมฺเม นาภินนฺทติ
ปจฺจุปฺปนฺนานํ ธมฺมานํ นิพฺพิทาย วิราคาย นิโรธาย ปฏิปนฺโน
โหตีติ ทสมํ
รูปา ภิกฺขเว ทุกฺขา อตีตานาคตา โก ปน วาโท
ปจฺจุปฺปนฺนานํ เอวํ ปสฺสํ ภิกฺขเว สุตวา อริยสาวโก
อตีเตสุ รูเปสุ อนเปกฺโข โหติ อนาคเต รูเป นาภินนฺทติ
ปจฺจุปฺปนฺนานํ รูปานํ นิพฺพิทาย วิราคาย นิโรธาย ปฏิปนฺโน
โหติ เป เอกาทสมํ
รูปา ภิกฺขเว อนตฺตา อตีตานาคตา โก ปน
วาโท ปจฺจุปฺปนฺนานํ เอวํ ปสฺสํ ภิกฺขเว สุตวา อริยสาวโก
อตีเตสุ รูเปสุ อนเปกฺโข โหติ อนาคเต รูเป นาภินนฺทติ
ปจฺจุปฺปนฺนานํ รูปานํ นิพฺพิทาย วิราคาย นิโรธาย ปฏิปนฺโน
โหติ สทฺทา คนฺธา รสา โผฏฺฐพฺพา ธมฺมา อนตฺตา
อตีตานาคตา โก ปน วาโท ปจฺจุปฺปนฺนานํ เอวํ ปสฺสํ


ภิกฺขเว สุตวา อริยสาวโก อตีเตสุ ธมฺเมสุ อนเปกฺโข โหติ
อนาคเต ธมฺเม นาภินนฺทติ ปจฺจุปฺปนฺนานํ ธมฺมานํ นิพฺพิทาย
วิราคาย นิโรธาย ปฏิปนฺโน โหตีติ ทฺวาทสมํ
อนิจฺจวคฺโค ปฐโม
ตสฺสุทฺทานํ
อนิจฺจํ ทุกฺขํ อนตฺตา จ ตโย อชฺฌตฺตพาหิรา
ยทนิจฺเจน ตโย วุตฺตา เต เต อชฺฌตฺตพาหิราติ



ยมกวคฺโค ทุติโย
ปุพฺเพ เม ภิกฺขเว สมฺโพธาย อนภิสมฺพุทฺธสฺส
โพธิสตฺตสฺเสว สโต เอตทโหสิ โก นุ โข จกฺขุสฺส อสฺสาโท โก
อาทีนโว กึ นิสฺสรณํ โก โสตสฺส เป โก ฆานสฺส
โก ชิวฺหาย โก กายสฺส โก มนสฺส อสฺสาโท โก อาทีนโว
กึ นิสฺสรณนฺติ ตสฺส มยฺหํ ภิกฺขเว เอตทโหสิ ยํ โข จกฺขุํ
ปฏิจฺจ อุปฺปชฺชติ สุขํ โสมนสฺสํ อยํ จกฺขุสฺส อสฺสาโท ยํ
จกฺขุํ อนิจฺจํ ทุกฺขํ วิปริณามธมฺมํ อยํ จกฺขุสฺส อาทีนโว โย
จกฺขุสฺมึ ฉนฺทราควินโย ฉนฺทราคปฺปหานํ อิทํ จกฺขุสฺส นิสฺสรณํ
เป ยํ ชิวฺหํ ปฏิจฺจ อุปฺปชฺชติ สุขํ โสมนสฺสํ อยํ ชิวฺหาย
อสฺสาโท ยา ชิวฺหา อนิจฺจา ทุกฺขา วิปริณามธมฺมา อยํ
ชิวฺหาย อาทีนโว โย ชิวฺหาย ฉนฺทราควินโย ฉนฺทราคปฺปหานํ
อิทํ ชิวฺหาย นิสฺสรณํ เป ยํ มนํ ปฏิจฺจ อุปฺปชฺชติ สุขํ
โสมนสฺสํ อยํ มนสฺส อสฺสาโท โย มโน อนิจฺโจ ทุกฺโข
วิปริณามธมฺโม อยํ มนสฺส อาทีนโว โย มนสฺมึ ฉนฺทราควินโยห
ฉนฺทราคปฺปหานํ อิทํ มนสฺส นิสฺสรณํ ยาวกีวญฺจาหํ
ภิกฺขเว อิเมสํ ฉนฺนํ อชฺฌตฺติกานํ อายตนานํ เอวํ อสฺสาทญฺจ
อสฺสาทโต อาทีนวญฺจ อาทีนวโต นิสฺสรณญฺจ นิสฺสรณโต ยถาภูตํ
นาพฺภญฺญาสึ เนว ตาวาหํ ภิกฺขเว สเทวเก โลเก สมารเก



สพฺรหฺมเก สสฺสมณพฺราหฺมณิยา ปชาย สเทวมนุสฺสาย อนุตฺตรํ
สมฺมาสมฺโพธึ อภิสมฺพุทฺโธติ ปจฺจญฺญาสึ ยโต จ โขหํ
ภิกฺขเว อิเมสํ ฉนฺนํ อชฺฌตฺติกานํ อายตนานํ เอวํ อสฺสาทญฺจ
อสฺสาทโต อาทีนวญฺจ อาทีนวโต นิสฺสรณญฺจ นิสฺสรณโต ยถาภูตํ
อพฺภญฺญาสึ อถาหํ ภิกฺขเว สเทวเก โลเก สมารเก สพฺรหฺมเก
สสฺสมณพฺราหฺมณิยา ปชาย สเทวมนุสฺสาย อนุตฺตรํ สมฺมาสมฺโพธึ
อภิสมฺพุทฺโธติ ปจฺจญฺญาสึ ญาณญฺจ ปน เม ทสฺสนํ
อุทปาทิ อกุปฺปา เม วิมุตฺติ อยมนฺติมา ชาติ นตฺถิทานิ
ปุนพฺภโวติ ปฐมํ
ปุพฺเพ เม ภิกฺขเว สมฺโพธาย อนภิสมฺพุทฺธสฺส
โพธิสตฺตสฺเสว สโต เอตทโหสิ โก นุ โข รูปานํ อสฺสาโท โก
อาทีนโว กึ นิสฺสรณํ โก สทฺทานํ เป โก คนฺธานํ เป
โก รสานํ โก โผฏฺฐพฺพานํ โก ธมฺมานํ อสฺสาโท โก
อาทีนโว กึ นิสฺสรณนฺติ ตสฺส มยฺหํ ภิกฺขเว เอตทโหสิ ยํ
โข รูเป ปฏิจฺจ อุปฺปชฺชติ สุขํ โสมนสฺสํ อยํ รูปานํ อสฺสาโท
ยํ รูปา อนิจฺจา ทุกฺขา วิปริณามธมฺมา อยํ รูปานํ อาทีนโว
โย รูเปสุ ฉนฺทราควินโย ฉนฺทราคปฺปหานํ อิทํ รูปานํ นิสฺสรณํ
ยํ สทฺเท คนฺเธ รเส โผฏฺฐพฺเพ ยํ ธมฺเม ปฏิจฺจ อุปฺปชฺชติ
สุขํ โสมนสฺสํ อยํ ธมฺมานํ อสฺสาโท ยํ ธมฺมา อนิจฺจา ทุกฺขา



วิปริณามธมฺมา อยํ ธมฺมานํ อาทีนโว โย ธมฺเมสุ ฉนฺทราควินโย
ฉนฺทราคปฺปหานํ อิทํ ธมฺมานํ นิสฺสรณํ ยาวกีวญฺจาหํ
ภิกฺขเว อิเมสํ ฉนฺนํ พาหิรานํ อายตนานํ เอวํ อสฺสาทญฺจ
อสฺสาทโต อาทีนวญฺจ อาทีนวโต นิสฺสรณญฺจ นิสฺสรณโต ยถาภูตํ
นาพฺภญฺญาสึ เนว ตาวาหํ ภิกฺขเว สเทวเก โลเก สมารเก
สพฺรหฺมเก สสฺสมณพฺราหฺมณิยา ปชาย สเทวมนุสฺสาย อนุตฺตรํ
สมฺมาสมฺโพธึ อภิสมฺพุทฺโธติ ปจฺจญฺญาสึ ยโต จ โขหํ
ภิกฺขเว อิเมสํ ฉนฺนํ พาหิรานํ อายตนานํ เอวํ อสฺสาทญฺจ
อสฺสาทโต อาทีนวญฺจ อาทีนวโต นิสฺสรณญฺจ นิสฺสรณโต
ยถาภูตํ อพฺภญฺญาสึ อถาหํ ภิกฺขเว สเทวเก โลเก สมารเก
สพฺรหฺมเก สสฺสมณพฺราหฺมณิยา ปชาย สเทวมนุสฺสาย อนุตฺตรํ
สมฺมาสมฺโพธึ อภิสมฺพุทฺโธติ ปจฺจญฺญาสึ ญาณญฺจ ปน เม
ทสฺสนํ อุทปาทิ อกุปฺปา เม วิมุตฺติ อยมนฺติมา ชาติ นตฺถิทานิ
ปุนพฺภโวติ ทุติยํ
จกฺขุสฺสาหํ ภิกฺขเว อสฺสาทปริเยสนํ อจรึ โย จกฺขุสฺส
อสฺสาโท ตทชฺฌคมํ ยาวตา จกฺขุสฺส อสฺสาโท ปญฺญาย
เม เอโส สุทิฏฺโฐ จกฺขุสฺสาหํ ภิกฺขเว อาทีนวปริเยสนํ อจรึ
โย จกฺขุสฺส อาทีนโว ตทชฺฌคมํ ยาวตา จกฺขุสฺส อาทีนโว
ปญฺญาย เม เอโส สุทิฏฺโฐ จกฺขุสฺสาหํ ภิกฺขเว นิสฺสรณปริเยสนํ
อจรึ ยํ จกฺขุสฺส นิสฺสรณํ ตทชฺฌคมํ ยาวตา จกฺขุสฺส



นิสฺสรณํ ปญฺญาย เม เอตํ สุทิฏฺฐํ โสตสฺสาหํ ภิกฺขเว
ฆานสฺสาหํ ภิกฺขเว ชิวฺหายาหํ ภิกฺขเว อสฺสาทปริเยสนํ อจรึ
โย ชิวฺหาย อสฺสาโท ตทชฺฌคมํ ยาวตา ชิวฺหาย อสฺสาโท
ปญฺญาย เม เอโส สุทิฏฺโฐ ชิวฺหายาหํ ภิกฺขเว อาทีนวปริเยสนํ
อจรึ โย ชิวฺหาย อาทีนโว ตทชฺฌคมํ ยาวตา ชิวฺหาย อาทีนโว
ปญฺญาย เม เอโส สุทิฏฺโฐ ชิวฺหายาหํ ภิกฺขเว นิสฺสรณปริเยสนํ
อจรึ ยํ ชิวฺหาย นิสฺสรณํ ตทชฺฌคมํ ยาวตา ชิวฺหาย
นิสฺสรณํ ปญฺญาย เม เอตํ สุทิฏฺฐํ เป มนสฺสาหํ ภิกฺขเว
อสฺสาทปริเยสนํ อจรึ โย มนสฺส อสฺสาโท ตทชฺฌคมํ ยาวตา
มนสฺส อสฺสาโท ปญฺญาย เม เอโส สุทิฏฺโฐ มนสฺสาหํ ภิกฺขเว
อาทีนวปริเยสนํ อจรึ โย มนสฺส อาทีนโว ตทชฺฌคมํ ยาวตา
มนสฺส อาทีนโว ปญฺญาย เม เอโส สุทิฏฺโฐ มนสฺสาหํ ภิกฺขเว
นิสฺสรณปริเยสนํ อจรึ ยํ มนสฺส นิสฺสรณํ ตทชฺฌคมํ ยาวตา
มนสฺส นิสฺสรณํ ปญฺญาย เม เอตํ สุทิฏฺฐํ ยาวกีวญฺจาหํ
ภิกฺขเว อิเมสํ ฉนฺนํ อชฺฌตฺติกานํ อายตนานํ อสฺสาทญฺจ
อสฺสาทโต อาทีนวญฺจ อาทีนวโต นิสฺสรณญฺจ นิสฺสรณโต ยถาภูตํ
นาพฺภญฺญาสึ เป อพฺภญฺญาสึ ญาณญฺจ ปน เม ทสฺสนํ
อุทปาทิ อกุปฺปา เม วิมุตฺติ อยมนฺติมา ชาติ นตฺถิทานิ
ปุนพฺภโวติ ตติยํ
รูปานาหํ ภิกฺขเว อสฺสาทปริเยสนํ อจรึ โย รูปานํ



อสฺสาโท ตทชฺฌคมํ ยาวตา รูปานํ อสฺสาโท ปญฺญาย เม
เอโส สุทิฏฺโฐ รูปานาหํ ภิกฺขเว อาทีนวปริเยสนํ อจรึ โย
รูปานํ อาทีนโว ตทชฺฌคมํ ยาวตา รูปานํ อาทีนโว ปญฺญาย
เม เอโส สุทิฏฺโฐ รูปานาหํ ภิกฺขเว นิสฺสรณปริเยสนํ อจรึ
ยํ รูปานํ นิสฺสรณํ ตทชฺฌคมํ ยาวตา รูปานํ นิสฺสรณํ ปญฺญาย
เม เอตํ สุทิฏฺฐํ สทฺทานาหํ ภิกฺขเว คนฺธานาหํ ภิกฺขเว
รสานาหํ ภิกฺขเว โผฏฺฐพฺพานาหํ ภิกฺขเว ธมฺมานาหํ ภิกฺขเว
อสฺสาทปริเยสนํ อจรึ โย ธมฺมานํ อสฺสาโท ตทชฺฌคมํ ยาวตา
ธมฺมานํ อสฺสาโท ปญฺญาย เม เอโส สุทิฏฺโฐ ธมฺมานาหํ
ภิกฺขเว อาทีนวปริเยสนํ อจรึ โย ธมฺมานํ อาทีนโว ตทชฺฌคมํ
ยาวตา ธมฺมานํ อาทีนโว ปญฺญาย เม เอโส สุทิฏฺโฐ ธมฺมานาหํ
ภิกฺขเว นิสฺสรณปริเยสนํ อจรึ ยํ ธมฺมานํ นิสฺสรณํ ตทชฺฌคมํ
ยาวตา ธมฺมานํ นิสฺสรณํ ปญฺญาย เม เอตํ สุทิฏฺฐํ
ยาวกีวญฺจาหํ ภิกฺขเว อิเมสํ ฉนฺนํ พาหิรานํ อายตนานํ อสฺสาทญฺจ
อสฺสาทโต อาทีนวญฺจ อาทีนวโต นิสฺสรณญฺจ นิสฺสรณโต
ยถาภูตํ นาพฺภญฺญาสึ เป อพฺภญฺญาสึ ญาณญฺจ ปน
เม ทสฺสนํ อุทปาทิ อกุปฺปา เม วิมุตฺติ อยมนฺติมา ชาติ
นตฺถิทานิ ปุนพฺภโวติ จตุตฺถํ
โน เจทํ ภิกฺขเว จกฺขุสฺส อสฺสาโท อภวิสฺส น ยิทํ
สตฺตา จกฺขุสฺมึ สารชฺเชยฺยุํ ยสฺมา จ โข ภิกฺขเว อตฺถิ จกฺขุสฺส



อสฺสาโท ตสฺมา สตฺตา จกฺขุสฺมึ สารชฺชนฺติ โน เจทํ ภิกฺขเว
จกฺขุสฺส อาทีนโว อภวิสฺส น ยิทํ สตฺตา จกฺขุสฺมึ นิพฺพินฺเทยฺยุํ
ยสฺมา จ โข ภิกฺขเว อตฺถิ จกฺขุสฺส อาทีนโว ตสฺมา สตฺตา
จกฺขุสฺมึ นิพฺพินฺทนฺติ โน เจทํ ภิกฺขเว จกฺขุสฺส นิสฺสรณํ อภวิสฺส
น ยิทํ สตฺตา จกฺขุสฺมา นิสฺสเรยฺยุํ ยสฺมา จ โข ภิกฺขเว อตฺถิ
จกฺขุสฺส นิสฺสรณํ ตสฺมา สตฺตา จกฺขุสฺมา นิสฺสรนฺติ โน
เจทํ ภิกฺขเว โสตสฺส อสฺสาโท อภวิสฺส โน เจทํ ภิกฺขเว
ฆานสฺส อสฺสาโท อภวิสฺส โน เจทํ ภิกฺขเว ชิวฺหาย อสฺสาโท
อภวิสฺส น ยิทํ สตฺตา ชิวฺหาย สารชฺเชยฺยุํ ยสฺมา จ โข
ภิกฺขเว อตฺถิ ชิวฺหาย อสฺสาโท ตสฺมา สตฺตา ชิวฺหาย สารชฺชนฺติ
โน เจทํ ภิกฺขเว ชิวฺหาย อาทีนโว อภวิสฺส น ยิทํ สตฺตา
ชิวฺหาย นิพฺพินฺเทยฺยุํ ยสฺมา จ โข ภิกฺขเว อตฺถิ ชิวฺหาย
อาทีนโว ตสฺมา สตฺตา ชิวฺหาย นิพฺพินฺทนฺติ โน เจทํ ภิกฺขเว
ชิวฺหาย นิสฺสรณํ อภวิสฺส น ยิทํ สตฺตา ชิวฺหาย นิสฺสเรยฺยุํ
ยสฺมา จ โข ภิกฺขเว อตฺถิ ชิวฺหาย นิสฺสรณํ ตสฺมา สตฺตา
ชิวฺหาย นิสฺสรนฺติ โน เจทํ ภิกฺขเว กายสฺส อสฺสาโท
อภวิสฺส โน เจทํ ภิกฺขเว มนสฺส อสฺสาโท อภวิสฺส น
ยิทํ สตฺตา มนสฺมึ สารชฺเชยฺยุํ ยสฺมา จ โข ภิกฺขเว อตฺถิ
มนสฺส อสฺสาโท ตสฺมา สตฺตา มนสฺมึ สารชฺชนฺติ โน เจทํ
ภิกฺขเว มนสฺส อาทีนโว อภวิสฺส น ยิทํ สตฺตา มนสฺมึ


นิพฺพินฺเทยฺยุํ ยสฺมา จ โข ภิกฺขเว อตฺถิ มนสฺส อาทีนโว
ตสฺมา สตฺตา มนสฺมึ นิพฺพินฺทนฺติ โน เจทํ ภิกฺขเว มนสฺส
นิสฺสรณํ อภวิสฺส น ยิทํ สตฺตา มนสฺมา นิสฺสเรยฺยุํ ยสฺมา
จ โข ภิกฺขเว อตฺถิ มนสฺส นิสฺสรณํ ตสฺมา สตฺตา มนสฺมา
นิสฺสรนฺติ ยาวกีวญฺจ ภิกฺขเว สตฺตา อิเมสํ ฉนฺนํ อชฺฌตฺติกานํ
อายตนานํ อสฺสาทญฺจ อสฺสาทโต อาทีนวญฺจ อาทีนวโต
นิสฺสรณญฺจ นิสฺสรณโต ยถาภูตํ นาพฺภญฺญาสุํ เนว ตาว
ภิกฺขเว สตฺตา สเทวกา โลกา สมารกา สพฺรหฺมกา สสฺสมณพฺราหฺมณิยา
ปชาย สเทวมนุสฺสาย นิสฺสฏา วิสญฺญุตฺตา วิปฺปมุตฺตา
วิปริยาทิกเตน เจตสา วิหรึสุ ยโต จ โข ภิกฺขเว
สตฺตา อิเมสํ ฉนฺนํ อชฺฌตฺติกานํ อายตนานํ อสฺสาทญฺจ
อสฺสาทโต อาทีนวญฺจ อาทีนวโต นิสฺสรณญฺจ นิสฺสรณโต ยถาภูตํ
อพฺภญฺญาสุํ อถ ภิกฺขเว สตฺตา สเทวกา โลกา สมารกา
สพฺรหฺมกา สสฺสมณพฺราหฺมณิยา ปชาย สเทวมนุสฺสาย นิสฺสฏา
วิสญฺญุตฺตา วิปฺปมุตฺตา วิปริยาทิกเตน เจตสา วิหรนฺตีติ
ปญฺจมํ
โน เจทํ ภิกฺขเว รูปานํ อสฺสาโท อภวิสฺส น ยิทํ
สตฺตา รูเปสุ สารชฺเชยฺยุํ ยสฺมา จ โข ภิกฺขเว อตฺถิ รูปานํ
อสฺสาโท ตสฺมา สตฺตา รูเปสุ สารชฺชนฺติ โน เจทํ ภิกฺขเว
รูปานํ อาทีนโว อภวิสฺส น ยิทํ สตฺตา รูเปสุ นิพฺพินฺเทยฺยุํ




ยสฺมา จ โข ภิกฺขเว อตฺถิ รูปานํ อาทีนโว ตสฺมา สตฺตา
รูเปสุ นิพฺพินฺทนฺติ โน เจทํ ภิกฺขเว รูปานํ นิสฺสรณํ อภวิสฺส
น ยิทํ สตฺตา รูเปหิ นิสฺสเรยฺยุํ ยสฺมา จ โข ภิกฺขเว อตฺถิ
รูปานํ นิสฺสรณํ ตสฺมา สตฺตา รูเปหิ นิสฺสรนฺติ โน เจทํ
ภิกฺขเว สทฺทานํ คนฺธานํ รสานํ โผฏฺฐพฺพานํ ธมฺมานํ อสฺสาโท
อภวิสฺส น ยิทํ สตฺตา ธมฺเมสุ สารชฺเชยฺยุํ ยสฺมา จ โข
ภิกฺขเว อตฺถิ ธมฺมานํ อสฺสาโท ตสฺมา สตฺตา ธมฺเมสุ สารชฺชนฺติ
โน เจทํ ภิกฺขเว ธมฺมานํ อาทีนโว อภวิสฺส น ยิทํ สตฺตา
ธมฺเมสุ นิพฺพินฺเทยฺยุํ ยสฺมา จ โข ภิกฺขเว อตฺถิ ธมฺมานํ
อาทีนโว ตสฺมา สตฺตา ธมฺเมสุ นิพฺพินฺทนฺติ โน เจทํ ภิกฺขเว
ธมฺมานํ นิสฺสรณํ อภวิสฺส น ยิทํ สตฺตา ธมฺเมหิ นิสฺสเรยฺยุํ
ยสฺมา จ โข ภิกฺขเว อตฺถิ ธมฺมานํ นิสฺสรณํ ตสฺมา สตฺตา
ธมฺเมหิ นิสฺสรนฺติ ยาวกีวญฺจ ภิกฺขเว สตฺตา อิเมสํ ฉนฺนํ
พาหิรานํ อายตนานํ อสฺสาทญฺจ อสฺสาทโต อาทีนวญฺจ อาทีนวโต
นิสฺสรณญฺจ นิสฺสรณโต ยถาภูตํ นาพฺภญฺญาสุํ เนว ตาว
ภิกฺขเว สตฺตา สเทวกา โลกา สมารกา สพฺรหฺมกา
สสฺสมณพฺราหฺมณิยา ปชาย สเทวมนุสฺสาย นิสฺสฏา วิสญฺญุตฺตา
วิปฺปมุตฺตา วิปริยาทิกเตน เจตสา วิหรึสุ ยโต จ โข ภิกฺขเว
สตฺตา อิเมสํ ฉนฺนํ พาหิรานํ อายตนานํ อสฺสาทญฺจ อสฺสาทโต
อาทีนวญฺจ อาทีนวโต เป ยถาภูตํ อพฺภญฺญาสุํ อถ


ภิกฺขเว สตฺตา สเทวกา โลกา สมารกา สพฺรหฺมกา
สสฺสมณพฺราหฺมณิยา ปชาย สเทวมนุสฺสาย นิสฺสฏา วิสญฺญุตฺตา วิปฺปมุตฺตา
วิปริยาทิกเตน เจตสา วิหรนฺตีติ ฉฏฺฐํ
โย ภิกฺขเว จกฺขุํ อภินนฺทติ ทุกฺขํ โส อภินนฺทติ
โย ทุกฺขํ อภินนฺทติ อปริมุตฺโต โส ทุกฺขสฺมาติ วทามิ เป
โย ชิวฺหํ อภินนฺทติ ทุกฺขํ โส อภินนฺทติ โย ทุกฺขํ อภินนฺทติ
อปริมุตฺโต โส ทุกฺขสฺมาติ วทามิ เป โย มนํ อภินนฺทติ
ทุกฺขํ โส อภินนฺทติ โย ทุกฺขํ อภินนฺทติ อปริมุตฺโต โส
ทุกฺขสฺมาติ วทามิ โย จ โข ภิกฺขเว จกฺขุํ นาภินนฺทติ
ทุกฺขํ โส นาภินนฺทติ โย ทุกฺขํ นาภินนฺทติ ปริมุตฺโต โส
ทุกฺขสฺมาติ วทามิ เป โย ชิวฺหํ นาภินนฺทติ ทุกฺขํ โส
นาภินนฺทติ โย ทุกฺขํ นาภินนฺทติ ปริมุตฺโต โส ทุกฺขสฺมาติ
วทามิ โย มนํ นาภินนฺทติ ทุกฺขํ โส นาภินนฺทติ โย
ทุกฺขํ นาภินนฺทติ ปริมุตฺโต โส ทุกฺขสฺมาติ วทามีติ สตฺตมํ
โย ภิกฺขเว รูเป อภินนฺทติ ทุกฺขํ โส อภินนฺทติ
โย ทุกฺขํ อภินนฺทติ อปริมุตฺโต โส ทุกฺขสฺมาติ วทามิ เป
โย สทฺเท คนฺเธ รเส โผฏฺฐพฺเพ ธมฺเม อภินนฺทติ ทุกฺขํ โส
อภินนฺทติ โย ทุกฺขํ อภินนฺทติ อปริมุตฺโต โส ทุกฺขสฺมาติ
วทามิ โย จ โข ภิกฺขเว รูเป นาภินนฺทติ ทุกฺขํ โส
นาภินนฺทติ โย ทุกฺขํ นาภินนฺทติ ปริมุตฺโต โส ทุกฺขสฺมาติ


วทามิ โย สทฺเท คนฺเธ รเส โผฏฺฐพฺเพ ธมฺเม นาภินนฺทติ
ทุกฺขํ โส นาภินนฺทติ โย ทุกฺขํ นาภินนฺทติ ปริมุตฺโต โส
ทุกฺขสฺมาติ วทามีติ อฏฺฐมํ
โย ภิกฺขเว จกฺขุสฺส อุปฺปาโท ฐิติ อภินิพฺพตฺติ ปาตุภาโว
ทุกฺขสฺเสโส อุปฺปาโท โรคานํ ฐิติ ชรามรณสฺส ปาตุภาโว โย
โสตสฺส เป โย ฆานสฺส โย ชิวฺหาย โย กายสฺส
โย มนสฺส อุปฺปาโท ฐิติ อภินิพฺพตฺติ ปาตุภาโว ทุกฺขสฺเสโส
อุปฺปาโท โรคานํ ฐิติ ชรามรณสฺส ปาตุภาโว โย จ โข
ภิกฺขเว จกฺขุสฺส นิโรโธ วูปสโม อตฺถงฺคโม ทุกฺขสฺเสโส
นิโรโธ โรคานํ วูปสโม ชรามรณสฺส อตฺถงฺคโม โย โสตสฺส
โย ฆานสฺส โย ชิวฺหาย โย กายสฺส โย มนสฺส
นิโรโธ วูปสโม อตฺถงฺคโม ทุกฺขสฺเสโส นิโรโธ โรคานํ วูปสโม
ชรามรณสฺส อตฺถงฺคโมติ นวมํ
โย ภิกฺขเว รูปานํ อุปฺปาโท ฐิติ อภินิพฺพตฺติ ปาตุภาโว
ทุกฺขสฺเสโส อุปฺปาโท โรคานํ ฐิติ ชรามรณสฺส ปาตุภาโว
โย สทฺทานํ เป โย ธมฺมานํ อุปฺปาโท ฐิติ
อภินิพฺพตฺติ ปาตุภาโว ทุกฺขสฺเสโส อุปฺปาโท โรคานํ ฐิติ
ชรามรณสฺส ปาตุภาโว
โย จ โข ภิกฺขเว รูปานํ นิโรโธ วูปสโม อตฺถงฺคโม
ทุกฺขสฺเสโส นิโรโธ โรคานํ วูปสโม ชรามรณสฺส อตฺถงฺคโม


โย สทฺทานํ โย คนฺธานํ โย รสานํ โย โผฏฺฐพฺพานํ
โย ธมฺมานํ นิโรโธ วูปสโม อตฺถงฺคโม ทุกฺขสฺเสโส นิโรโธ
โรคานํ วูปสโม ชรามรณสฺส อตฺถงฺคโมติ ทสมํ
ยมกวคฺโค ทุติโย
ตสฺสุทฺทานํ
สมฺโพเธน ทุเว วุตฺตา อสฺสาเทน อปเร เทฺว
โน เจเตน เทฺว วุตฺตา อภินนฺเทน อปเร เทฺว
อุปฺปาเทน ทุเว วุตฺตา วคฺโค เตน ปวุจฺจตีติ



สพฺพวคฺโค ตติโย
สพฺพํ โว ภิกฺขว เทสิสฺสามิ ตํ สุณาถ กิญฺจ
ภิกฺขเว สพฺพํ จกฺขุญฺเจว รูปา จ โสตญฺจ สทฺทา จ ฆานญฺจ
คนฺธา จ ชิวฺหา จ รสา จ กาโย จ โผฏฺฐพฺพา จ มโน
จ ธมฺมา จ อิทํ วุจฺจติ ภิกฺขเว สพฺพํ โย ภิกฺขเว เอวํ
วเทยฺย อหเมตํ สพฺพํ ปจฺจกฺขาย อญฺญํ ปญฺญเปสฺสามีติ
ตสฺส วาจา วตฺถุเทวสฺส ปุฏฺโฐ จ น สมฺปาเยยฺย อุตฺตรึ
จ วิฆาตํ อาปชฺเชยฺย ตํ กิสฺส เหตุ ยถา ตํ ภิกฺขเว
อวิสยสฺมินฺติ ปฐมํ
สพฺพํ ปหานาย โว ภิกฺขเว ธมฺมํ เทสิสฺสามิ ตํ
สุณาถ กตโม จ ภิกฺขเว สพฺพํ ปหานาย ธมฺโม
จกฺขุํ ภิกฺขเว ปหาตพฺพํ รูปา ปหาตพฺพา จกฺขุวิญฺญาณํ
ปหาตพฺพํ จกฺขุสมฺผสฺโส ปหาตพฺโพ ยมฺปิทํ จกฺขุสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ ปหาตพฺพํ โสตํ ปหาตพฺพํ ฆานํ ปหาตพฺพํ
ชิวฺหา ปหาตพฺพา รสา ปหาตพฺพา ชิวฺหาวิญฺญาณํ ปหาตพฺพํ
ชิวฺหาสมฺผสฺโส ปหาตพฺโพ ยมฺปิทํ ชิวฺหาสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ ปหาตพฺพํ
กาโย ปหาตพฺโพ มโน ปหาตพฺโพ ธมฺมา ปหาตพฺพา




มโนวิญฺญาณํ ปหาตพฺพํ มโนสมฺผสฺโส ปหาตพฺโพ ยมฺปิทํ
มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ ปหาตพฺพํ อยํ โข ภิกฺขเว สพฺพํ ปหานาย
ธมฺโมติ ทุติยํ
สพฺพํ อภิญฺญาปริญฺญา ปหานาย โว ภิกฺขเว ธมฺมํ
เทสิสฺสามิ ตํ สุณาถ กตโม จ ภิกฺขเว สพฺพํ อภิญฺญาปริญฺญา
ปหานาย ธมฺโม จกฺขุํ ภิกฺขเว อภิญฺญาปริญฺญา
ปหาตพฺพํ รูปา อภิญฺญาปริญฺญา ปหาตพฺพา จกฺขุวิญฺญาณํ อภิญฺญาปริญฺญา
ปหาตพฺพํ จกฺขุสมฺผสฺโส อภิญฺญาปริญฺญา ปหาตพฺโพ
ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ
วา อทุกฺขมสุขํ วา ตมฺปิ อภิญฺญาปริญฺญา ปหาตพฺพํ เป
ชิวฺหา อภิญฺญาปริญฺญา ปหาตพฺพา รสา อภิญฺญาปริญฺญา
ปหาตพฺพา ชิวฺหาวิญฺญาณํ อภิญฺญาปริญฺญา ปหาตพฺพํ ชิวฺหาสมฺผสฺโส
อภิญฺญาปริญฺญา ปหาตพฺโพ ยมฺปิทํ ชิวฺหาสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ อภิญฺญาปริญฺญา ปหาตพฺพํ กาโย อภิญฺญาปริญฺญา
ปหาตพฺโพ มโน อภิญฺญาปริญฺญา ปหาตพฺโพ ธมฺมา
อภิญฺญาปริญฺญา ปหาตพฺพา มโนวิญฺญาณํ อภิญฺญาปริญฺญา
ปหาตพฺพํ มโนสมฺผสฺโส อภิญฺญาปริญฺญา ปหาตพฺโพ ยมฺปิทํ
มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ



วา ตมฺปิ อภิญฺญาปริญฺญา ปหาตพฺพํ อยํ โข ภิกฺขเว สพฺพํ
อภิญฺญาปริญฺญา ปหานาย ธมฺโมติ ตติยํ
สพฺพํ ภิกฺขเว อนภิชานํ อปริชานํ อวิราชยํ อปฺปชหํ
อภพฺโพ ทุกฺขกฺขยาย กิญฺจ ภิกฺขเว สพฺพํ อนภิชานํ อปริชานํ
อวิราชยํ อปฺปชหํ อภพฺโพ ทุกฺขกฺขยาย จกฺขุํ ภิกฺขเว อนภิชานํ
อปริชานํ อวิราชยํ อปฺปชหํ อภพฺโพ ทุกฺขกฺขยาย รูเป อนภิชานํ
อปริชานํ อวิราชยํ อปฺปชหํ อภพฺโพ ทุกฺขกฺขยาย จกฺขุวิญฺญาณํ
เป จกฺขุสมฺผสฺสํ เป ยมฺปิทํ จกฺขุสมฺผสฺสปจฺจยา เป
ทุกฺขกฺขยาย ชิวฺหา อนภิชานํ อปริชานํ อวิราชยํ อปฺปชหํ
อภพฺโพ ทุกฺขกฺขยาย รเส เป ชิวฺหาวิญฺญาณํ เป
ชิวฺหาสมฺผสฺสํ เป ยมฺปิทํ ชิวฺหาสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อนภิชานํ
อปริชานํ อวิราชยํ อปฺปชหํ อภพฺโพ ทุกฺขกฺขยาย กายํ มนํ
อนภิชานํ อปริชานํ อวิราชยํ อปฺปชหํ อภพฺโพ ทุกฺขกฺขยาย
ธมฺเม เป มโนวิญฺญาณํ เป มโนสมฺผสฺสํ เป ยมฺปิทํ
มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ อนภิชานํ อปริชานํ อวิราชยํ อปฺปชหํ อภพฺโพ
ทุกฺขกฺขยาย อิทํ โข ภิกฺขเว สพฺพํ อนภิชานํ อปริชานํ
อวิราชยํ อปฺปชหํ อภพฺโพ ทุกฺขกฺขยาย
สพฺพญฺจ โข ภิกฺขเว อภิชานํ ปริชานํ วราชยํ ปชหํ



ภพฺโพ ทุกฺขกฺขยาย กิญฺจ ภิกฺขเว สพฺพํ อภิชานํ ปริชานํ วิราชยํ
ปชหํ ภพฺโพ ทุกฺขกฺขยาย จกฺขุํ ภิกฺขเว อภิชานํ ปริชานํ วิราชยํ
ปชหํ ภพฺโพ ทุกฺขกฺขยาย รูเป อภิชานํ ปริชานํ วิราชยํ ปชหํ
ภพฺโพ ทุกฺขกฺขยาย จกฺขุวิญฺญาณํ อภิชานํ ปริชานํ วิราชยํ ปชหํ
ภพฺโพ ทุกฺขกฺขยาย จกฺขุสมฺผสฺสํ อภิชานํ ปริชานํ วิราชยํ ปชหํ
ภพฺโพ ทุกฺขกฺขยาย ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ
สุขํ วา ทุกฺขํ วา อทุกฺขมสุขํ วา ตมฺปิ อภิชานํ ปริชานํ
วิราชยํ ปชหํ ภพฺโพ ทุกฺขกฺขยาย เป ชิวฺหา อภิชานํ ปริชานํ
วิราชยํ ปชหํ ภพฺโพ ทุกฺขกฺขยาย รเส เป ชิวฺหาวิญฺญาณํ เป
ชิวฺหาสมฺผสฺสํ เป ยมฺปิทํ ชิวฺหาสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อภิชานํ ปริชานํ
วิราชยํ ปชหํ ภพฺโพ ทุกฺขกฺขยาย กายํ มนํ อภิชานํ ปริชานํ
วิราชยํ ปชหํ ภพฺโพ ทุกฺขกฺขยาย ธมฺเม เป มโนวิญฺญาณํ เป
มโนสมฺผสฺสํ เป ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อภิชานํ ปริชานํ
วิราชยํ ปชหํ ภพฺโพ ทุกฺขกฺขยาย อิทํ โข ภิกฺขเว สพฺพํ
อภิชานํ ปริชานํ วิราชยํ ปชหํ ภพฺโพ ทุกฺขกฺขยายาติ จตุตฺถํ
สพฺพํ ภิกฺขเว อนภิชานํ อปริชานํ อวิราชยํ อปฺปชหํ
อภพฺโพ ทุกฺขกฺขยาย กิญฺจ ภิกฺขเว สพฺพํ อนภิชานํ อปริชานํ
อวิราชยํ อปฺปชหํ อภพฺโพ ทุกฺขกฺขยาย ยญฺจ ภิกฺขเว จกฺขุํ


เย จ รูปา ยญฺจ จกฺขุวิญฺญาณํ เย จ จกฺขุวิญฺญาณวิญฺญาตพฺพา
ธมฺมา เป ยา จ ชิวฺหา เย จ รสา ยญฺจ ชิวฺหาวิญฺญาณํ
เย จ ชิวฺหาวิญฺญาณวิญฺญาตพฺพา ธมฺมา เป โย จ มโน
เย จ ธมฺมา ยญฺจ มโนวิญฺญาณํ เย จ มโนวิญฺญาณวิญฺญาตพฺพา
ธมฺมา อิทํ โข ภิกฺขเว สพฺพํ อนภิชานํ อปริชานํ
อวิราชยํ อปฺปชหํ อภพฺโพ ทุกฺขกฺขยาย
สพฺพญฺจ ภิกฺขเว อภิชานํ ปริชานํ วิราชยํ ปชหํ ภพฺโพ
ทุกฺขกฺขยาย กิญฺจ ภิกฺขเว สพฺพํ อภิชานํ ปริชานํ วิราชยํ
ปชหํ ภพฺโพ ทุกฺขกฺขยาย ยญฺจ ภิกฺขเว จกฺขุํ เย จ รูปา
ยญฺจ จกฺขุวิญฺญาณํ เย จ จกฺขุวิญฺญาณวิญฺญาตพฺพา ธมฺมา
เป ยา จ ชิวฺหา เย จ รสา ยญฺจ ชิวฺหาวิญฺญาณํ เย จ
ชิวฺหาวิญฺญาณวิญฺญาตพฺพา ธมฺมา เป โย จ มโน
เย จ ธมฺมา ยญฺจ มโนวิญฺญาณํ เย จ มโนวิญฺญาณวิญฺญาตพฺพา
ธมฺมา อิทํ โข ภิกฺขเว สพฺพํ อภิชานํ ปริชานํ
วิราชยํ ปชหํ ภพฺโพ ทุกฺขกฺขยายาติ ปญฺจมํ
เอวมฺเม สุตํ เอกํ สมยํ ภควา คยายํ วิหรติ
คยาสีเส สทฺธึ ภิกฺขุสหสฺเสน ตตฺร โข ภควา ภิกฺขู อามนฺเตสิ
สพฺพํ ภิกฺขเว อาทิตฺตํ กิญฺจ ภิกฺขเว สพฺพํ อาทิตฺตํ
จกฺขุํ ภิกฺขเว อาทิตฺตํ รูปา อาทิตฺตา จกฺขุวิญฺญาณํ อาทิตฺตํ
จกฺขุสมฺผสฺโส อาทิตฺโต ยมฺปิทํ จกฺขุสมฺผสฺสปจฺจยา อุปฺปชฺชติ



เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํ
เกน อาทิตฺตํ ราคคฺคินา โทสคฺคินา โมหคฺคินา อาทิตฺตํ ชาติยา
ชราย มรเณน โสเกหิ ปริเทเวหิ ทุกฺเขหิ โทมนสฺเสหิ อุปายาเสหิ
อาทิตฺตนฺติ วทามิ เป ชิวฺหา อาทิตฺตา รสา อาทิตฺตา
ชิวฺหาวิญฺญาณํ อาทิตฺตํ ชิวฺหาสมฺผสฺโส อาทิตฺโต ยมฺปิทํ
ชิวฺหาสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา
อทุกฺขมสุขํ วา ตมฺปิ อาทิตฺตํ เกน อาทิตฺตํ ราคคฺคินา
โทสคฺคินา โมหคฺคินา อาทิตฺตํ ชาติยา ชราย มรเณน โสเกหิ
ปริเทเวหิ ทุกฺเขหิ โทมนสฺเสหิ อุปายาเสหิ อาทิตฺตนฺติ วทามิ เป
มโน อาทิตฺโต ธมฺมา อาทิตฺตา มโนวิญฺญาณํ อาทิตฺตํ
มโนสมฺผสฺโส อาทิตฺโต ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํ
เกน อาทิตฺตํ ราคคฺคินา โทสคฺคินา โมหคฺคินา อาทิตฺตํ ชาติยา
ชราย มรเณน โสเกหิ ปริเทเวหิ ทุกฺเขหิ โทมนสฺเสหิ อุปายาเสหิ
อาทิตฺตนฺติ วทามิ เอวํ ปสฺสํ ภิกฺขเว สุตวา อริยสาวโก
จกฺขุสฺมึปิ นิพฺพินฺทติ รูเปสุปิ นิพฺพินฺทติ จกฺขุวิญฺญาเณปิ นิพฺพินฺทติ
จกฺขุสมฺผสฺเสปิ นิพฺพินฺทติ ยมฺปิทํ จกฺขุสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตสฺมึปิ นิพฺพินฺทติ เป
ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา
ทุกฺขํ วา อทุกฺขมสุขํ วา ตสฺมึปิ นิพฺพินฺทติ นิพฺพินฺทํ วิรชฺชติ


วิราคา วิมุจฺจติ วิมุตฺตสฺมึ วิมุตฺตมิติ ญาณํ โหติ ขีณา ชาติ
วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ ปชานาตีติ
อิทมโวจ ภควา อตฺตมนา เต ภิกฺขู ภควโต ภาสิตํ อภินนฺทท
อิมสฺมึ จ ปน เวยฺยากรณสฺมึ ภญฺญมาเน ตสฺส ภิกฺขุสหสฺสสฺส
อนุปาทาย อาสเวหิ จิตฺตานิ วิมุจฺจึสูติ ฉฏฺฐํ
เอวมฺเม สุตํ เอกํ สมยํ ภควา ราชคเห วิหรติ
เวฬุวเน กลนฺทกนิวาเป ตตฺร โข ภควา ภิกฺขู อามนฺเตสิ สพฺพํ
ภิกฺขเว อนฺธภูตํ กิญฺจ ภิกฺขเว สพฺพํ อนฺธภูตํ จกฺขุํ
ภิกฺขเว อนฺธภูตํ รูปา อนฺธภูตา จกฺขุวิญฺญาณํ อนฺธภูตํ
จกฺขุสมฺผสฺโส อนฺธภูโต ยมฺปิทํ จกฺขุสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อนฺธภูตํ
เกน อนฺธภูตํ ชาติยา ชราย มรเณน โสเกหิ ปริเทเวหิ ทุกฺเขหิ
โทมนสฺเสหิ อุปายาเสหิ อนฺธภูตนฺติ วทามิ เป ชิวฺหา อนฺธภูตา
รสา อนฺธภูตา ชิวฺหาวิญฺญาณํ อนฺธภูตํ ชิวฺหาสมฺผสฺโส อนฺธภูโต
ยมฺปิทํ ชิวฺหาสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ
วา อทุกฺขมสุขํ วา ตมฺปิ อนฺธภูตํ เกน อนฺธภูตํ ชาติยา
ชราย มรเณน โสเกหิ ปริเทเวหิ ทุกฺเขหิ โทมนสฺเสหิ อุปายาเสหิ
อนฺธภูตนฺติ วทามิ เป มโน อนธภูโต ธมฺมา อนฺธภูตา
มโนวิญฺญาณํ อนฺธภูตํ มโนสมฺผสฺโส อนฺธภูโต ยมฺปิทํ
มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ


วา ตมฺปิ อนฺธภูตํ เกน อนฺธภูตํ ชาติยา ชราย มรเณน
โสเกหิ ปริเทเวหิ ทุกฺเขหิ โทมนสฺเสหิ อุปายาเสหิ อนฺธภูตนฺติ
วทามิ เอวํ ปสฺสํ ภิกฺขเว สุตวา อริยสาวโก จกฺขุสฺมึปิ นิพฺพินฺทติ
จกฺขุวิญฺญาเณปิ นิพฺพินฺทติ จกฺขุสมฺผสฺเสปิ นิพฺพินฺทติ เป
ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา
อทุกฺขมสุขํ วา ตสฺมึปิ นิพฺพินฺทติ นิพฺพินฺทํ วิรชฺชติ วิราคา
วิมุจฺจติ วิมุตฺตสฺมึ วิมุตฺตมิติ ญาณํ โหติ ขีณา ชาติ
วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ ปชานาตีติ
สตฺตมํ
สพฺพมญฺญิตสมุคฺฆาตสารุปฺปํ โว ภิกฺขเว ปฏิปทํ เทสิสฺสามิ
ตํ สุณาถ สาธุกํ มนสิกโรถ ภาสิสฺสามีติ กตมา จ สา ภิกฺขเว
สพฺพมญฺญิตสมุคฺฆาตสารุปฺปา ปฏิปทา อิธ ภิกฺขเว ภิกฺขุ จกฺขุํ น
มญฺญติ จกฺขุสฺมึ น มญฺญติ จกฺขุโต น มญฺญติ จกฺขุํ เมติ
น มญฺญติ รูเป น มญฺญติ รูเปสุ น มญฺญติ รูปโต
น มญฺญติ รูปา เมติ น มญฺญติ จกฺขุวิญฺญาณํ น มญฺญติ
จกฺขุวิญฺญาณสฺมึ น มญฺญติ จกฺขุวิญฺญาณโต น มญฺญติ
จกฺขุวิญฺญาณํ เมติ น มญฺญติ จกฺขุสมฺผสฺสํ น มญฺญติ
จกฺขุสมฺผสฺสสฺมึ น มญฺญติ จกฺขุสมฺผสฺสโต น มญฺญติ
จกฺขุสมฺผสฺโส เมติ น มญฺญติ ยมฺปิทํ จกฺขุสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ น


มญฺญติ ตสฺมึปิ น มญฺญติ ตโตปิ น มญฺญติ ตํ เมติ
น มญฺญติ เป ชิวฺหํ น มญฺญติ ชิวฺหาย น มญฺญติ
ชิวฺหาโต น มญฺญติ ชิวฺหา เมติ น มญฺญติ รเส น มญฺญติ
รเสสุ น มญฺญติ รสโต น มญฺญติ รสา เมติ น มญฺญติ
ชิวฺหาวิญฺญาณํ น มญฺญติ ชิวฺหาวิญฺญาณสฺมึ น มญฺญติ
ชิวฺหาวิญฺญาณโต น มญฺญติ ชิวฺหาวิญฺญาณํ เมติ น มญฺญติ
ชิวฺหาสมฺผสฺสํ น มญฺญติ ชิวฺหาสมฺผสฺสสฺมึ น มญฺญติ ชิวฺหาสมฺผสฺสโต
น มญฺญติ ชิวฺหาสมฺผสฺโส เมติ น มญฺญติ
ยมฺปิทํ ชิวฺหาสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ
วา อทุกฺขมสุขํ วา ตมฺปิ น มญฺญติ ตสฺมึปิ น มญฺญติ
ตโตปิ น มญฺญติ ตํ เมติ น มญฺญติ เป มนํ น มญฺญติ
มนสฺมึ น มญฺญติ มนโต น มญฺญติ มโน เมติ น มญฺญติ
ธมฺเม น มญฺญติ ธมฺเมสุ น มญฺญติ ธมฺมโต น มญฺญติ
ธมฺมา เมติ น มญฺญติ มโนวิญฺญาณํ น มญฺญติ มโนวิญฺญาณสฺมึ
น มญฺญติ มโนวิญฺญาณโต น มญฺญติ มโนวิญฺญาณํ
เมติ น มญฺญติ มโนสมฺผสฺสํ น มญฺญติ
มโนสมฺผสฺสสฺมึ น มญฺญติ มโนสมฺผสฺสโต น มญฺญติ
มโนสมฺผสฺโส เมติ น มญฺญติ ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ
น มญฺญติ ตสฺมึปิ น มญฺญติ ตโตปิ น มญฺญติ ตํ เมติ


น มญฺญติ สพฺพํ น มญฺญติ สพฺพสฺมึ น มญฺญติ สพฺพโต
น มญฺญติ สพฺพํ เมติ น มญฺญติ โส เอวํ อมญฺญมาโน น
จ กิญฺจิ โลเก อุปาทิยติ อนุปาทิยํ น ปริตสฺสติ อปริตสฺสํ
ปจฺจตฺตญฺเญว ปรินิพฺพายติ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ ปชานาติ อยํ โข สา ภิกฺขเว
สพฺพมญฺญิตสมุคฺฆาตสารุปฺปา ปฏิปทาติ อฏฺฐมํ
สพฺพมญฺญิตสมุคฺฆาตสปฺปายํ โว ภิกฺขเว ปฏิปทํ เทสิสฺสามิ
ตํ สุณาถ กตมา จ สา ภิกฺขเว สพฺพมญฺญิตสมุคฺฆาตสปฺปายา
ปฏิปทา อิธ ภิกฺขเว ภิกฺขุ จกฺขุํ น มญฺญติ
จกฺขุสฺมึ น มญฺญติ จกฺขุโต น มญฺญติ จกฺขุํ เมติ น
มญฺญติ รูเป น มญฺญติ จกฺขุวิญฺญาณํ น มญฺญติ
จกฺขุสมฺผสฺสํ น มญฺญติ ยมฺปิทํ จกฺขุสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ น มญฺญติ
ตสฺมึปิ น มญฺญติ ตโตปิ น มญฺญติ ตํ เมติ น มญฺญติ ยํ
หิ ภิกฺขเว มญฺญติ ยสฺมึ มญฺญติ ยโต มญฺญติ ยํ เมติ
มญฺญติ ตโต ตํ โหติ อญฺญถา อญฺญถาภาวี ภวสตฺโต
โลโก ภวเมว อภินนฺทติ เป ชิวฺหํ น มญฺญติ ชิวฺหาย
น มญฺญติ ชิวฺหาโต น มญฺญติ ชิวฺหา เมติ น มญฺญติ
รเส ชิวฺหาวิญฺญาณํ ชิวฺหาสมฺผสฺสํ น มญฺญติ ยมฺปิทํ
ชิวฺหาสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา



อทุกฺขมสุขํ วา ตมฺปิ น มญฺญติ ตสฺมึปิ น มญฺญติ ตโตปิ
น มญฺญติ ตํ เมติ น มญฺญติ ยํ หิ ภิกฺขเว มญฺญติ
ยสฺมึ มญฺญติ ยโต มญฺญติ ยํ เมติ มญฺญติ ตโต ตํ
โหติ อญฺญถา อญฺญถาภาวี ภวสตฺโต โลโก ภวเมว อภินนฺทติ
เป มนํ น มญฺญติ มนสฺมึ น มญฺญติ มนโต น
มญฺญติ มโน เมติ น มญฺญติ ธมฺเม มโนวิญฺญาณํ มโนสมฺผสฺสํ
น มญฺญติ ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ น มญฺญติ
ตสฺมึปิ น มญฺญติ ตโตปิ น มญฺญติ ตํ เมติ น มญฺญติ
ยํ หิ ภิกฺขเว มญฺญติ ยสฺมึปิ มญฺญติ ยโต มญฺญติ ยํ
เมติ มญฺญติ ตโต ตํ โหติ อญฺญถา อญฺญถาภาวี ภวสตฺโต
โลโก ภวเมว อภินนฺทติ ยาวตา ภิกฺขเว ขนฺธธาตุอายตนํ
ตมฺปิ น มญฺญติ ตสฺมึปิ น มญฺญติ ตโตปิ น มญฺญติ
ตํ เมติ น มญฺญติ โส เอวํ อมญฺญมาโน น กิญฺจิ โลเก
อุปาทิยติ อนุปาทิยํ น ปริตสฺสติ อปริตสฺสํ ปจฺจตฺตญฺเญว
ปรินิพฺพายติ ขีณา ชาติ วุสิตํ พฺรหฺมจริยํ กตํ กรณียํ
นาปรํ อิตฺถตฺตายาติ ปชานาติ อยํ โข สา ภิกฺขเว
สพฺพมญฺญิตสมุคฺฆาตสปฺปายา ปฏิปทาติ นวมํ
สพฺพมญฺญิตสมุคฺฆาตสปฺปายํ โว ภิกฺขเว ปฏิปทํ เทสิสฺสามิ
ตํ สุณาถ กตมา จ สา ภิกฺขเว


สพฺพมญฺญิตสมุคฺฆาตสปฺปายา ปฏิปทา ตํ กึ มญฺญถ ภิกฺขเว จกฺขุํ นิจฺจํ
วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ วา
ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
กลฺลํ นุ ตํ สมนุปสฺสิตุํ เอตํ มม เอโสหมสฺมิ เอโส เม
อตฺตาติ โน เหตํ ภนฺเต รูปา เป จกฺขุวิญฺญาณํ
จกฺขุสมฺผสฺโส นิจฺโจ วา อนิจฺโจ วาติ อนิจฺโจ ภนฺเต เป
ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา
ทุกฺขํ วา อทุกฺขมสุขํ วา ตมฺปิ นิจฺจํ วา อนิจฺจํ วาติ
อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ
ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ
สมนุปสฺสิตุํ เอตํ มม เอโสหมสฺมิ เอโส เม อตฺตาติ โน
เหตํ ภนฺเต เป ชิวฺหา นิจฺจา วา อนิจฺจา วาติ อนิจฺจา
ภนฺเต รสา เป ชิวฺหาวิญฺญาณํ ชิวฺหาสมฺผสฺโส เป
ยมฺปิทํ ชิวฺหาสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ
วา อทุกฺขมสุขํ วา ตมฺปิ นิจฺจํ วา อนิจฺจํ วาติ อนิจฺจํ
ภนฺเต เป ธมฺมา มโนวิญฺญาณํ มโนสมฺผสฺโส นิจฺโจ วา
อนิจฺโจ วาติ อนิจฺโจ ภนฺเต ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ
นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ
วา ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ


กลฺลํ นุ ตํ สมนุปสฺสิตุํ เอตํ มม เอโสหมสฺมิ เอโส เม อตฺตาติ
โน เหตํ ภนฺเต เอวํ ปสฺสํ ภิกฺขเว สุตวา อริยสาวโก จกฺขุสฺมึปิ
นิพฺพินฺทติ รูเปสุปิ จกฺขุวิญฺญาเณปิ จกฺขุสมฺผสฺเสปิ ยมฺปิทํ
จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตสฺมึปิ นิพฺพินฺทติ เป ชิวฺหายปิ นิพฺพินฺทติ รเสสุปิ เป
ยมฺปิทํ ชิวฺหาสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา
อทุกฺขมสุขํ วา ตสฺมึปิ นิพฺพินฺทติ เป มนสฺมึปิ นิพฺพินฺทติ
ธมฺเมสุปิ นิพฺพินฺทติ มโนวิญฺญาเณปิ มโนสมฺผสฺเสปิ ยมฺปิทํ
มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตสฺมึปิ นิพฺพินฺทติ นิพฺพินฺทํ วิรชฺชติ วิราคา วิมุจฺจติ
วิมุตฺตสฺมึ วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ ปชานาติ อยํ โข สา
ภิกฺขเว สพฺพมญฺญิตสมุคฺฆาตสปฺปายา ปฏิปทาติ ทสมํ
สพฺพวคฺโค ตติโย
ตสฺสุทฺทานํ
สพฺพญฺจ เทฺวปิ ปหานา ปริชานา อปเร ทุเว
อาทิตฺตํ อนฺธภูตญฺจ สารุปฺปา เทฺว จ สปฺปายา
วคฺโค เตน ปวุจฺจตีติ



ชาติธมฺมวคฺโค จตุตฺโถ
สาวตฺถิยํ ตตฺร โข สพฺพํ ภิกฺขเว ชาติธมฺมํ
กิญฺจ ภิกฺขเว สพฺพํ ชาติธมฺมํ เป จกฺขุํ ภิกฺขเว ชาติธมฺมํ
รูปา จกฺขุวิญฺญาณํ จกฺขุสมฺผสฺโส ชาติธมฺโม ยมฺปิทํ จกฺขุสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ ชาติธมฺมํ เป ชิวฺหา รสา ชิวฺหาวิญฺญาณํ
ชิวฺหาสมฺผสฺโส ชาติธมฺโม ยมฺปิทํ ชิวฺหาสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ ชาติธมฺมํ เป
มโน ชาติธมฺโม ธมฺมา ชาติธมฺมา มโนวิญฺญาณํ ชาติธมฺมํ
มโนสมฺผสฺโส ชาติธมฺโม ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ ชาติธมฺมํ
เอวํ ปสฺสํ ภิกฺขเว สุตวา อริยสาวโก จกฺขุสฺมึปิ นิพฺพินฺทติ
รูเปสุปิ นิพฺพินฺทติ จกฺขุวิญฺญาเณปิ จกฺขุสมฺผสฺเสปิ นาปรํ
อิตฺถตฺตายาติ ปชานาตีติ
สงฺขิตฺตํ สพฺพํ ภิกฺขเว ชราธมฺมํ
สงฺขิตฺตํ สพฺพํ ภิกฺขเว พฺยาธิธมฺมํ เอวํ ปสฺสํ ภิกฺขเว
สงฺขิตฺตํ สพฺพํ ภิกฺขเว มรณธมฺมํ
สงฺขิตฺตํ สพฺพํ ภิกฺขเว โสกธมฺมํ
สงฺขิตฺตํ สพฺพํ ภิกฺขเว สงฺกิเลสธมฺมํ



สงฺขิตฺตํ สพฺพํ ภิกฺขเว ขยธมฺมํ
สงฺขิตฺตํ สพฺพํ ภิกฺขเว วยธมฺมํ
สงฺขิตฺตํ สพฺพํ ภิกฺขเว สมุทยธมฺมํ
สงฺขิตฺตํ สพฺพํ ภิกฺขเว นิโรธธมฺมํ กิญฺจ ภิกฺขเว สพฺพํ
นิโรธธมฺมํ จิกฺขุํ ภิกฺขเว นิโรธธมฺมํ รูปา นิโรธธมฺมา
จกฺขุวิญฺญาณํ นิโรธธมฺมํ จกฺขุสมฺผสฺโส นิโรธธมฺโม ยมฺปิทํ
จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ นิโรธธมฺมํ เป ชิวฺหา นิโรธธมฺมา รสา นิโรธธมฺมา
ชิวฺหาวิญฺญาณํ นิโรธธมฺมํ ชิวฺหาสมฺผสฺโส นิโรธธมฺโม ยมฺปิทํ
ชิวฺหาสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ นิโรธธมฺมํ เป มโน นิโรธธมฺโม ธมฺมา
นิโรธธมฺมา มโนวิญฺญาณํ นิโรธธมฺมํ ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ นิโรธธมฺมํ เอวํ ปสฺสํ ภิกฺขเว สุตวา อริยสาวโก
จกฺขุสฺมึปิ นิพฺพินฺทติ เป นาปรํ อิตฺถตฺตายาติ ปชานาตีติ
ชาติธมฺมวคฺโค จตุตฺโถ
ตสฺสุทฺทานํ
ชาติชราพฺยาธิมรณํ โสกา จ สงฺกิเลสา จ ขยธมฺมญฺจ
วยธมฺมญฺจ สมุทยธมฺมํ นิโรธธมฺเมน เต ทสาติ





อนิจฺจวคฺโค ปญฺจโม
สาวตฺถิยํ ตตฺร โข สพฺพํ ภิกฺขเว อนิจฺจํ กิญฺจ
ภิกฺขเว สพฺพํ อนิจฺจํ จกฺขุํ ภิกฺขเว อนิจฺจํ รูปา อนิจฺจา
จกฺขุวิญฺญาณํ อนิจฺจํ จกฺขุสมฺผสฺโส อนิจฺโจ ยมฺปิทํ
จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ อนิจฺจํ เป ชิวฺหา อนิจฺจา รสา อนิจฺจา ชิวฺหาวิญฺญาณํ
อนิจฺจํ ชิวฺหาสมฺผสฺโส อนิจฺโจ ยมฺปิทํ ชิวฺหาสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ อนิจฺจํ เป มโน อนิจฺโจ ธมฺมา อนิจฺจา
มโนวิญฺญาณํ อนิจฺจํ มโนสมฺผสฺโส อนิจฺโจ ยมฺปิทํ
มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ อนิจฺจํ เอวํ ปสฺสํ ภิกฺขเว สุตวา อริยสาวโก จกฺขุสฺมึปิ
นิพฺพินฺทติ เป นาปรํ อิตฺถตฺตายาติ ปชานาตีติ
สพฺพํ ภิกฺขเว ทุกฺขํ
สพฺพํ ภิกฺขเว อนตฺตา
สพฺพํ ภิกฺขเว อภิญฺเญยฺยํ
สพฺพํ ภิกฺขเว ปริญฺเญยฺยํ
สพฺพํ ภิกฺขเว ปหาตพฺพํ
สพฺพํ ภิกฺขเว สจฺฉิกาตพฺพํ


สพฺพํ ภิกฺขเว อภิญฺญา ปริญฺเญยฺยํ
สพฺพํ ภิกฺขเว อุปทฺทุตํ
สพฺพํ ภิกฺขเว อุปสฺสฏฺฐํ กิญฺจ ภิกฺขเว สพฺพํ อุปสฺสฏฺฐํ
จกฺขุํ ภิกฺขเว อุปสฺสฏฺฐํ รูปา อุปสฺสฏฺฐา จกฺขุวิญฺญาณํ อุปสฺสฏฺฐํ
จกฺขุสมฺผสฺโส อุปสฺสฏฺโฐ ยมฺปิทํ จกฺขุสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อุปสฺสฏฺฐํ เป
ชิวฺหา อุปสฺสฏฺฐา รสา อุปสฺสฏฺฐา ชิวฺหาวิญฺญาณํ อุปสฺสฏฺฐํ
ชิวฺหาสมฺผสฺโส อุปสฺสฏฺโฐ ยมฺปิทํ ชิวฺหาสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ
อุปสฺสฏฺฐํ มโน อุปสฺสฏฺโฐ ธมฺมา อุปสฺสฏฺฐา มโนวิญฺญาณํ
อุปสฺสฏฺฐํ มโนสมฺผสฺโส อุปสฺสฏฺโฐ ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ
อุปสฺสฏฺฐํ เอวํ ปสฺสํ ภิกฺขเว สุตวา อริยสาวโก จกฺขุสฺมึปิ
นิพฺพินฺทติ เป นาปรํ อิตฺถตฺตายาติ ปชานาตีติ
อนิจฺจวคฺโค ปญฺจโม
ตสฺสุทฺทานํ
อนิจฺจํ ทุกฺขํ อนตฺตา จ อภิญฺเญยฺยํ ปริญฺเญยฺยํ
ปหาตพฺพํ สจฺฉิกาตพฺพํ อภิญฺเญยฺยํ ปริญฺเญยฺยํ
อุปทฺทุตํ อุปสฺสฏฺฐํ วคฺโค เตน ปวุจฺจตีติ
สฬายตนวคฺเค ปณฺณาสกํ ปฐมํ




ตสฺสุทฺทานํ
สุทฺธวคฺโค ยมโก จ สพฺพวคฺคชรานิ จ
อนิจฺจวคฺโค ปญฺญาสํ ปญฺจโม เตน ปวุจฺจตีติ







อวิชฺชาวคฺโค ปฐโม
สาวตฺถิยํ เป อถ โข อญฺญตโร ภิกฺขุ เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข โส ภิกฺขุ ภควนฺตํ เอตทโวจ กถํ นุ โข
ภนฺเต ชานโต กถํ ปสฺสโต อวิชฺชา ปหียติ วิชฺชา อุปฺปชฺชตีติ
จกฺขุํ โข ภิกฺขุ อนิจฺจโต ชานโต ปสฺสโต อวิชฺชา ปหียติ
วิชฺชา อุปฺปชฺชติ รูเป อนิจฺจโต ชานโต ปสฺสโต อวิชฺชา
ปหียติ วิชฺชา อุปฺปชฺชติ จกฺขุวิญฺญาณํ จกฺขุสมฺผสฺสํ ยมฺปิทํ
จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ อนิจฺจโต ชานโต ปสฺสโต อวิชฺชา ปหียติ วิชฺชา
อุปฺปชฺชติ โสตํ ฆานํ ชิวฺหํ กายํ มนํ อนิจฺจโต ชานโต
ปสฺสโต อวิชฺชา ปหียติ วิชฺชา อุปฺปชฺชติ ธมฺเม มโนวิญฺญาณํ
มโนสมฺผสฺสํ ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ
วา ทุกฺขํ อทุกฺขมสุขํ วา ตมฺปิ อนิจฺจโต ชานโต ปสฺสโต
อวิชฺชา ปหียติ วิชฺชา อุปฺปชฺชติ เอวํ โข ภิกฺขุ ชานโต
เอวํ ปสฺสโต อวิชฺชา ปหียติ วิชฺชา อุปฺปชฺชตีติ ปฐมํ
กถํ นุ โข ภนฺเต ชานโต กถํ ปสฺสโต สญฺโญชนา
ปหียนฺตีติ จกฺขุํ โข ภิกฺขเว อนิจฺจโต ชานโต ปสฺสโต
สญฺโญชนา ปหียนฺติ รูเป อนิจฺจโต ชานโต ปสฺสโต สญฺโญชนา



ปหียนฺติ จกฺขุวิญฺญาณํ อนิจฺจโต ชานโต ปสฺสโต สญฺโญชนา
ปหียนฺติ จกฺขุสมฺผสฺสํ อนิจฺจโต ชานโต ปสฺสโต สญฺโญชนา
ปหียนฺติ เป ยมฺปิทํ มโนสมฺผสฺสปจฺจยา อุปฺปชฺชติ เวทยิตํ
สุขํ วา ทุกฺขํ วา อทุกฺขมสุขํ วา ตมฺปิ อนิจฺจโต ชานโต
ปสฺสโต สญฺโญชนา ปหียนฺติ เอวํ โข ภิกฺขเว ชานโต เอวํ
ปสฺสโต สญฺโญชนา ปหียนฺตีติ ทุติยํ
กถํ นุ โข ภนฺเต ชานโต กถํ ปสฺสโต สญฺโญชนา
สมุคฺฆาตํ คจฺฉนฺตีติ จกฺขุํ โข ภิกฺขเว อนตฺตโต ชานโต
ปสฺสโต สญฺโญชนา สมุคฺฆาตํ คจฺฉนฺติ รูเป จกฺขุวิญฺญาณํ
จกฺขุสมฺผสฺสํ ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ
วา ทุกฺขํ วา อทุกฺขมสุขํ วา ตมฺปิ อนตฺตโต ชานโต ปสฺสโต
สญฺโญชนา สมุคฺฆาตํ คจฺฉนฺติ โสตํ ฆานํ ชิวฺหํ กายํ
มนํ ธมฺเม มโนวิญฺญาณํ มโนสมฺผสฺสํ ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ อนตฺตโต ชานโต ปสฺสโต สญฺโญชนา สมุคฺฆาตํ คจฺฉนฺติ
เอวํ โข ภิกฺขเว ชานโต เอวํ ปสฺสโต สญฺโญชนา สมุคฺฆาตํ
คจฺฉนฺตีติ ตติยํ
กถํ นุ โข ภนฺเต ชานโต กถํ ปสฺสโต อาสวา ปหียนฺตีติ
เป จตุตฺถํ
เป อาสวา สมุคฺฆาตํ คจฺฉนฺตีติ เป ปญฺจมํ



เป อนุสยา ปหียนฺตีติ เป ฉฏฺฐํ
เป อนุสยา สมุคฺฆาตํ คจฺฉนฺตีติ จกฺขุํ โข
ภิกฺขเว อนตฺตโต ชานโต ปสฺสโต อนุสยา สมุคฺฆาตํ คจฺฉนฺติ
เป โสตํ ฆานํ ชิวฺหํ กายํ มนํ ธมฺเม มโนวิญฺญาณํ
มโนสมฺผสฺสํ ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ
วา ทุกฺขํ วา อทุกฺขมสุขํ วา ตมฺปิ อนตฺตโต ชานโต ปสฺสโต
อนุสยา สมุคฺฆาตํ คจฺฉนฺติ เอวํ โข ภิกฺขเว ชานโต เอวํ
ปสฺสโต อนุสยา สมุคฺฆาตํ คจฺฉนฺตีติ สตฺตมํ
สพฺพูปาทานปริญฺญาย โว ภิกฺขเว ธมฺมํ เทสิสฺสามิ ตํ
สุณาถ กตโม จ ภิกฺขเว สพฺพูปาทานปริญฺญาย ธมฺโม
จกฺขุญฺจ ปฏิจฺจ รูเป จ อุปฺปชฺชติ จกฺขุวิญฺญาณํ ติณฺณํ 
สงฺคติ ผสฺโส ผสฺสปจฺจยา เวทนา เอวํ ปสฺสํ ภิกฺขเว
สุตวา อริยสาวโก จกฺขุสฺมึปิ นิพฺพินฺทติ รูเปสุปิ นิพฺพินฺทติ
จกฺขุวิญฺญาเณปิ นิพฺพินฺทติ จกฺขุสมฺผสฺเสปิ นิพฺพินฺทติ เวทนายปิ
นิพฺพินฺทติ นิพฺพินฺทํ วิรชฺชติ วิราคา วิมุจฺจติ วิโมกฺขปริญฺญาตํ
เม อุปาทานนฺติ ปชานาติ โสตญฺจ ปฏิจฺจ สทฺเท จ
ฆานญฺจ ปฏิจฺจ คนฺเธ จ ชิวฺหญฺจ ปฏิจฺจ รเส จ
กายญฺจ ปฏิจฺจ โผฏฺฐพฺเพ จ มนญฺจ ปฏิจฺจ ธมฺเม จ
อุปฺปชฺชติ มโนวิญฺญาณํ ติณฺณํ สงฺคติ ผสฺโส ผสฺสปจฺจยา 
เวทนา เอวํ ปสฺสํ ภิกฺขเว สุตวา อริยสาวโก มนสฺมึปิ



นิพฺพินฺทติ ธมฺเมสุปิ นิพฺพินฺทติ มโนวิญฺญาเณปิ นิพฺพินฺทติ
มโนสมฺผสฺเสปิ นิพฺพินฺทติ เวทนายปิ นิพฺพินฺทติ นิพฺพินฺทํ วิรชฺชติ
วิราคา วิมุจฺจติ วิโมกฺขปริญฺญาตํ เม อุปาทานนฺติ ปชานาติ
อยํ โข ภิกฺขเว สพฺพูปาทานปริญฺญาย ธมฺโมติ อฏฺฐมํ
สพฺพูปาทานปริยาทานาย โว ภิกฺขเว ธมฺมํ เทสิสฺสามิ ตํ
สุณาถ กตโม จ ภิกฺขเว สพฺพูปาทานปริยาทานาย ธมฺโม
จกฺขุญฺจ ปฏิจฺจ รูเป จ อุปฺปชฺชติ จกฺขุวิญฺญาณํ ติณฺณํ 
สงฺคติ ผสฺโส ผสฺสปจฺจยา เวทนา เอวํ ปสฺสํ ภิกฺขเว
สุตวา อริยสาวโก จกฺขุสฺมึปิ นิพฺพินฺทติ รูเปสุปิ นิพฺพินฺทติ
จกฺขุวิญฺญาเณปิ นิพฺพินฺทติ จกฺขุสมฺผสฺเสปิ นิพฺพนฺทติ เวทนายปิ
นิพฺพินฺทติ นิพฺพินฺทํ วิรชฺชติ วิราคา วิมุจฺจติ วิโมกฺขปริยาทินฺนํ
เม อุปาทานนฺติ ปชานาติ เป ชิวฺหญฺจ ปฏิจฺจ รเส จ
อุปฺปชฺชติ ชิวฺหาวิญฺญาณํ เป มนญฺจ ปฏิจฺจ ธมฺเม จ
อุปฺปชฺชติ มโนวิญฺญาณํ ติณฺณํ สงฺคติ ผสฺโส ผสฺสปจฺจยา 
เวทนา เอวํ ปสฺสํ ภิกฺขเว สุตวา อริยสาวโก มนสฺมึปิ
นิพฺพินฺทติ ธมฺเมสุปิ นิพฺพินฺทติ มโนวิญฺญาเณปิ นิพฺพินฺทติ
มโนสมฺผสฺเสปิ นิพฺพินฺทติ เวทนายปิ นิพฺพินฺทติ นิพฺพินฺทํ วิรชฺชติ
วิราคา วิมุจฺจติ วิโมกฺขปริยาทินฺนํ เม อุปาทานนฺติ ปชานาติ
อยํ โข ภิกฺขเว สพฺพูปาทานปริยาทานาย ธมฺโมติ นวมํ
สพฺพูปาทานปริยาทานาย โว ภิกฺขเว ธมฺมํ เทสิสฺสามิ ตํ


สุณาถ กตโม จ ภิกฺขเว สพฺพูปาทานปริยาทานาย ธมฺโม
ตํ กึ มญฺญถ ภิกฺขเว จกฺขุํ นิจฺจํ วา อนิจฺจํ วาติ อนิจฺจํ
ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ ภนฺเต
ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ สมนุปสฺสิตุํ
เอตํ มม เอโสหมสฺมิ เอโส เม อตฺตาติ โน เหตํ ภนฺเต รูปา
เป จกฺขุวิญฺญาณํ นิจฺจํ วา อนิจฺจํ วาติ อนิจฺจํ ภนฺเต
จกฺขุสมฺผสฺโส นิจฺโจ วา อนิจฺโจ วาติ อนิจฺโจ ภนฺเต
ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา
อทุกฺขมสุขํ วา ตมฺปิ นิจฺจํ วา อนิจฺจํ วาติ อนิจฺจํ
ภนฺเต โสตํ ฆานํ ชิวฺหา กาโย มโน ธมฺมา มโนวิญฺญาณํ
มโนสมฺผสฺโส ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ นิจฺจํ วา
อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ
สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
กลฺลํ นุ ตํ สมนุปสฺสิตุํ เอตํ มม เอโสหมสฺมิ เอโส เม
อตฺตาติ โน เหตํ ภนฺเต เอวํ ปสฺสํ ภิกฺขเว สุตวา
อริยสาวโก จกฺขุสฺมึปิ นิพฺพินฺทติ รูเปสุปิ นิพฺพินฺทติ
จกฺขุวิญฺญาเณปิ นิพฺพินฺทติ จกฺขุสมฺผสฺเสปิ นิพฺพินฺทติ ยมฺปิทํ
จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตสฺมึปิ นิพฺพินฺทติ เป ชิวฺหายปิ นิพฺพินฺทติ รเสสุปิ นิพฺพินฺทติ


ชิวฺหาวิญฺญาเณปิ ชิวฺหาสมฺผสฺเสปิ ยมฺปิทํ ชิวฺหาสมฺผสฺสปจฺจยา
อุปฺปชฺชติ เป มนสฺมึปิ นิพฺพินฺทติ ธมฺเมสุปิ นิพฺพินฺทติ
มโนวิญฺญาเณปิ นิพฺพินฺทติ มโนสมฺผสฺเสปิ ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตสฺมึปิ นิพฺพินฺทติ นิพฺพินฺทํ วิรชฺชติ วิราคา วิมุจฺจติ
วิมุตฺตสฺมึ วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ ปชานาติ อยํ โข ภิกฺขเว
สพฺพูปาทานปริยาทานาย ธมฺโมติ ทสมํ
อวิชฺชาวคฺโค ปฐโม
ตสฺสุทฺทานํ
อวิชฺชา สญฺโญชนา เทฺว อาสเวน เทฺว วุตฺตา
อนุสยา อปเร เทฺว ปริญฺญา เทฺว ปริยาทินฺนา
วคฺโค เตน ปวุจฺจตีติ




มิคชาลวคฺโค ทุติโย
สาวตฺถีนิทานํ อถ โข อายสฺมา มิคชาโล เยน
ภควา เป เอกมนฺตํ นิสินฺโน โข อายสฺมา มิคชาโล ภควนฺตํ
เอตทโวจ เอกวิหารี เอกวิหารีติ ภนฺเต วุจฺจติ กิตฺตาวตา นุ
โข ภนฺเต เอกวิหารี โหติ กิตฺตาวตา จ ปน สทุติยวิหารี
โหตีติ สนฺติ โข มิคชาล จกฺขุวิญฺเญยฺยา รูปา อิฏฺฐา กนฺตา
มนาปา ปิยรูปา กามูปสญฺหิตา รชนิยา ตญฺเจ ภิกฺขุ อภินนฺทติ
อภิวทติ อชฺโฌสาย ติฏฺฐติ ตสฺส ตํ อภินนฺทโต อภิวทโต
อชฺโฌสาย ติฏฺฐโต อุปฺปชฺชติ นนฺทิ นนฺทิยา สติ สาราโค
โหติ สาราเค สติ สญฺโญโค โหติ นนฺทิสญฺโญชนสํยุตฺโต
โข มิคชาล ภิกฺขุ สทุติยวิหารีติ วุจฺจติ เป สนฺติ โข
มิคชาล ชิวฺหาวิญฺเญยฺยา รสา เป มโนวิญฺเญยฺยา ธมฺมา
อิฏฺฐา กนฺตา มนาปา ปิยรูปา กามูปสญฺหิตา รชนิยา ตญฺเจ
ภิกฺขุ อภินนฺทติ อภิวทติ อชฺโฌสาย ติฏฺฐติ ตสฺส ตํ อภินนฺทโต
อภิวทโต อชฺโฌสาย ติฏฺฐโต อุปฺปชฺชติ นนฺทิ นนฺทิยา สติ
สาราโค โหติ สาราเค สติ สญฺโญโค โหติ นนฺทิสญฺโญชนสํยุตฺโต
โข มิคชาล ภิกฺขุ สทุติยวิหารีติ วุจฺจติ เอวํวิหารี
จ มิคชาล ภิกฺขุ กิญฺจาปิ อรญฺญวนปตฺถานิ ปนฺตานิ เสนาสนานิ




ปฏิเสวติ อปฺปสทฺทานิ อปฺปนิคฺโฆสานิ วิชนวาตานิ
มนุสฺสราหเสยฺยกานิ ปฏิสลฺลานสารุปฺปานิ อถ โข สทุติยวิหารีติ วุจฺจติ
ตํ กิสฺส เหตุ ตณฺหา หิสฺส ทุติยา สาสฺส อปฺปหีนา ตสฺมา
สทุติยวิหารีติ วุจฺจติ
สนฺติ จ โข มิคชาล จกฺขุวิญฺเญยฺยา รูปา อิฏฺฐา
กนฺตา มนาปา ปิยรูปา กามูปสญฺหิตา รชนิยา ตญฺเจ ภิกฺขุ
นาภินนฺทติ นาภิวทติ น อชฺโฌสาย ติฏฺฐติ ตสฺส ตํ อนภินนฺทโต
อนภิวทโต อนชฺโฌสาย ติฏฺฐโต นนฺทิ นิรุชฺฌติ นนฺทิยา อสติ
สาราโค น โหติ สาราเค อสติ สญฺโญโค น โหติ
นนฺทิสญฺโญชนวิสํยุตฺโต โข มิคชาล ภิกฺขุ เอกวิหารีติ วุจฺจติ
เป สนฺติ โข มิคชาล ชิวฺหาวิญฺเญยฺยา รสา เป สนฺติ
โข มิคชาล มโนวิญฺเญยฺยา ธมฺมา อิฏฺฐา กนฺตา มนาปา
ปิยรูปา กามูปสญฺหิตา รชนิยา ตญฺเจ ภิกฺขุ นาภินนฺทติ นาภิวทติ
น อชฺโฌสาย ติฏฺฐติ ตสฺส ตํ อนภินนฺทโต อนภิวทโต
อนชฺโฌสาย ติฏฺฐโต นนฺทิ นิรุชฺฌติ นนฺทิยา อสติ สาราโค
น โหติ สาราเค อสติ สญฺโญโค น โหติ นนฺทิสญฺโญชนวิสํยุตฺโต
โข มิคชาล ภิกฺขุ เอกวิหารีติ วุจฺจติ เอวํวิหารี
จ มิคชาล ภิกฺขุ กิญฺจาปิ คามนฺเต วิหรติ อากิณฺโณ ภิกฺขูหิ
ภิกฺขุนีหิ อุปาสเกหิ อุปาสิกาหิ ราชูหิ ราชมหามตฺเตหิ ติตฺถิเยหิ



ติตฺถิยสาวเกหิ อถ โข เอกวิหารีติ วุจฺจตีติ เอวํวิหารี จ
มิคชาล ภิกฺขุ วุจฺจตีติ ตํ กิสฺส เหตุ ตณฺหา หิสฺส
ทุติยา สาสฺส ปหีนา ตสฺมา เอกวิหารีติ วุจฺจติ ปฐมํ
อถ โข อายสฺมา มิคชาโล เยน ภควา เตนุปสงฺกมิ เป
เอกมนฺตํ นิสินฺโน โข อายสฺมา มิคชาโล ภควนฺตํ เอตทโวจ
สาธุ เม ภนฺเต ภควา สงฺขิตฺเตน ธมฺมํ เทเสตุ ยมหํ
ภควโต ธมฺมํ สุตฺวา เอโก วูปกฏฺโฐ อปฺปมตฺโต อาตาปี
ปหิตตฺโต วิหเรยฺยนฺติ สนฺติ โข มิคชาล จกฺขุวิญฺเญยฺยา
รูปา อิฏฺฐา กนฺตา มนาปา ปิยรูปา กามูปสญฺหิตา รชนิยา
ตญฺเจ ภิกฺขุ อภินนฺทติ อภิวทติ อชฺโฌสาย ติฏฺฐติ ตสฺส
ตํ อภินนฺทโต อภิวทโต อชฺโฌสาย ติฏฺฐโต อุปฺปชฺชติ นนฺทิ
นนฺทิสมุทยา ทุกฺขสมุทโย มิคชาลาติ วทามิ เป สนฺติ โข
มิคชาล ชิวฺหาวิญฺเญยฺยา รสา เป สนฺติ โข มิคชาล
มโนวิญฺเญยฺยา ธมฺมา อิฏฺฐา กนฺตา มนาปา ปิยรูปา กามูปสญฺหิตา
รชนิยา ตญฺเจ ภิกฺขุ อภินนฺทติ อภิวทติ อชฺโฌสาย ติฏฺฐติ
ตสฺส ตํ อภินนฺทโต อภิวทโต อชฺโฌสาย ติฏฺฐโต อุปฺปชฺชติ
นนฺทิ นนฺทิสมุทยา ทุกฺขสมุทโย มิคชาลาติ วทามิ
สนฺติ โข มิคชาล จกฺขุวิญฺเญยฺยา รูปา อิฏฺฐา กนฺตา
มนาปา ปิยรูปา กามูปสญฺหิตา รชนิยา ตญฺเจ ภิกฺขุ นาภินนฺทติ
นาภิวทติ น อชฺโฌสาย ติฏฺฐติ ตสฺส ตํ อนภินนฺทโต อนภิวทโต


อนชฺโฌสาย ติฏฺฐโต นนฺทิ นิรุชฺฌติ นนฺทินิโรธา ทุกฺขนิโรโธ
มิคชาลาติ วทามิ เป สนฺติ โข มิคชาล ชิวฺหาวิญฺเญยฺยา
รสา เป สนฺติ โข มิคชาล มโนวิญฺเญยฺยา ธมฺมา อิฏฺฐา
กนฺตา มนาปา ปิยรูปา กามูปสญฺหิตา รชนิยา ตญฺเจ ภิกฺขุ
นาภินนฺทติ นาภิวทติ อนชฺโฌสาย ติฏฺฐติ ตสฺส ตํ อนภินนฺทโต
อนภิวทโต อนชฺโฌสาย ติฏฺฐโต นนฺทิ นิรุชฺฌติ นนฺทินิโรธา
ทุกฺขนิโรโธ มิคชาลาติ วทามีติ
อถ โข อายสฺมา มิคชาโล ภควโต ภาสิตํ อภินนฺทิตฺวา
อนุโมทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา
ปกฺกามิ อถ โข อายสฺมา มิคชาโล เอโก วูปกฏฺโฐ อปฺปมตฺโต
อาตาปี ปหิตตฺโต วิหรนฺโต น จิรสฺเสว ยสฺสตฺถาย กุลปุตฺตา
สมฺมเทว อคารสฺมา อนคาริยํ ปพฺพชนฺติ ตทนุตฺตรํ พฺรหฺมจริยปริโยสานํ
ทิฏฺเฐ ว ธมฺเม สยํ อภิญฺญา สจฺฉิกตฺวา
อุปสมฺปชฺช วิหรติ ขีณา ชาติ วุสิตํ พฺรหฺมจริยํ กตํ กรณียํ
นาปรํ อิตฺถตฺตายาติ อพฺภญฺญาสิ อญฺญตโร จ ปนายสฺมา
มิคชาโล อรหตํ อโหสีติ ทุติยํ
เอกํ สมยํ ภควา ราชคเห วิหรติ เวฬุวเน กลนฺทกนิวาเป
อถ โข อายสฺมา สมิทฺธิ เยน ภควา เป ภควนฺตํ
เอตทโวจ มาโร มาโรติ ภนฺเต วุจฺจติ กิตฺตาวตา นุ โข
ภนฺเต มาโร วา อสฺส มารปญฺญตฺติ วาติ ยตฺถ โข สมิทฺธิ




อตฺถิ จกฺขุ อตฺถิ รูปา อตฺถิ จกฺขุวิญฺญาณํ อตฺถิ จกฺขุวิญฺญาณวิญฺญาตพฺพา
ธมฺมา อตฺถิ ตตฺถ มาโร วา มารปญฺญตฺติ
วา อตฺถิ โสตํ อตฺถิ สทฺทา อตฺถิ โสตวิญฺญาณํ อตฺถิ
โสตวิญฺญาณวิญฺญาตพฺพา ธมฺมา อตฺถิ ตตฺถ มาโร วา
มารปญฺญตฺติ วา อตฺถิ ฆานํ อตฺถิ คนฺธา อตฺถิ ฆานวิญฺญาณํ
อตฺถิ ฆานวิญฺญาณวิญฺญาตพฺพา ธมฺมา อตฺถิ ตตฺถ มาโร วา
มารปญฺญตฺติ วา อตฺถิ ชิวฺหา อตฺถิ รสา อตฺถิ ชิวฺหาวิญฺญาณํ
อตฺถิ ชิวฺหาวิญฺญาณวิญฺญาตพฺพา ธมฺมา อตฺถิ ตตฺถ
มาโร วา มารปญฺญตฺติ วา อตฺถิ กาโย อตฺถิ โผฏฺฐพฺพา
อตฺถิ กายวิญฺญาณํ อตฺถิ กายวิญฺญาณวิญฺญาตพฺพา ธมฺมา
อตฺถิ ตตฺถ มาโร วา มารปญฺญตฺติ วา อตฺถิ มโน อตฺถิ
ธมฺมา อตฺถิ มโนวิญฺญาณํ อตฺถิ มโนวิญฺญาณวิญฺญาตพฺพา
ธมฺมา อตฺถิ ตตฺถ มาโร วา มารปญฺญตฺติ วา
ยตฺถ จ โข สมิทฺธิ นตฺถิ จกฺขุ นตฺถิ รูปา นตฺถิ
จกฺขุวิญฺญาณํ นตฺถิ จกฺขุวิญฺญาณวิญฺญาตพฺพา ธมฺมา นตฺถิ ตตฺถ
มาโร วา มารปญฺญตฺติ วา เป นตฺถิ ชิวฺหา นตฺถิ รสา
นตฺถิ ชิวฺหาวิญฺญาณํ นตฺถิ ชิวฺหาวิญฺญาณวิญฺญาตพฺพา ธมฺมา
นตฺถิ ตตฺถ มาโร วา มารปญฺญตฺติ วา เป นตฺถิ มโน นตฺถิ
ธมฺมา นตฺถิ มโนวิญฺญาณํ นตฺถิ มโนวิญฺญาณวิญฺญาตพฺพา
ธมฺมา นตฺถิ ตตฺถ มาโร วา มารปญฺญตฺติ วาติ ตติยํ


สตฺโต สตฺโตติ ภนฺเต วุจฺจติ กิตฺตาวตา นุ โข
ภนฺเต สตฺโต วา อสฺส สตฺตปญฺญตฺติ วาติ เป จตุตฺถํ
ทุกฺขํ ทุกฺขนฺติ ภนฺเต วุจฺจติ กิตฺตาวตา นุ โข ภนฺเต
ทุกฺขํ วา อสฺส ทุกฺขปญฺญตฺติ วาติ เป ปญฺจมํ
โลโก โลโกติ ภนฺเต วุจฺจติ กิตฺตาวตา นุ โข ภนฺเต
โลโก วา อสฺส โลกปญฺญตฺติ วาติ ยตฺถ โข สมิทฺธิ อตฺถิ จกฺขุ
อตฺถิ รูปา อตฺถิ จกฺขุวิญฺญาณํ อตฺถิ จกฺขุวิญฺญาณวิญฺญาตพฺพา
ธมฺมา อตฺถิ ตตฺถ โลโก วา โลกปญฺญตฺติ วา เป
อตฺถิ ชิวฺหา เป อตฺถิ มโน อตฺถิ ธมฺมา อตฺถิ
มโนวิญฺญาณํ อตฺถิ มโนวิญฺญาณวิญฺญาตพฺพา ธมฺมา อตฺถิ ตตฺถ
โลโก วา โลกปญฺญตฺติ วา
ยตฺถ จ โข สมิทฺธิ นตฺถิ จกฺขุ นตฺถิ รูปา นตฺถิ
จกฺขุวิญฺญาณํ นตฺถิ จกฺขุวิญฺญาณวิญฺญาตพฺพา ธมฺมา นตฺถิ
ตตฺถ โลโก วา โลกปญฺญตฺติ วา เป นตฺถิ ชิวฺหา เป
นตฺถิ มโน นตฺถิ ธมฺมา นตฺถิ มโนวิญฺญาณํ นตฺถิ
มโนวิญฺญาณวิญฺญาตพฺพา ธมฺมา นตฺถิ ตตฺถ โลโก วา
โลกปญฺญตฺติ วาติ ฉฏฺฐํ
เอกํ สมยํ ภควา อายสฺมา จ สารีปุตฺโต อายสฺมา
จ อุปเสโน ราชคเห วิหรนฺติ สีตวเน สปฺปโสณฺฑิกปพฺภาเร
เตน โข ปน สมเยน อายสฺมโต อุปเสนสฺส กาเย อาสีวิโส


ปติโต โหติ อถ โข อายสฺมา อุปเสโน ภิกฺขู อามนฺเตสิ
เอถ เม อาวุโส อิมํ กายํ มญฺจกํ อาโรเปตฺวา พหิทฺธา นีหรถ
ปุรายํ กาโย อิเธว วิกิรติ เสยฺยถาปิ ภุสมุฏฺฐีติ เอวํ วุตฺเต
อายสฺมา สารีปุตฺโต อายสฺมนฺตํ อุปเสนํ เอตทโวจ น โข ปน
มยํ ปสฺสาม อายสฺมโต อุปเสนสฺส กายสฺส วา อญฺญถตฺตํ
อินฺทฺริยานํ วา วิปริณาโม อถ ปนายสฺมา อุปเสโน เอวมาห
เอถ เม อาวุโส อิมํ กายํ มญฺจกํ อาโรเปตฺวา พหิทฺธา นีหรถ
ปุรายํ กาโย อิเธว วิกิรติ เสยฺยถาปิ ภุสมุฏฺฐีติ ยสฺส นูน
อาวุโส สารีปุตฺต เอวมสฺส อหํ จกฺขุนฺติ วา มม จกฺขุนฺติ
วา เป อหํ ชิวฺหาติ วา เป อหํ มโนติ วา มม
มโนติ วา ตสฺส อาวุโส สารีปุตฺต สิยา กายสฺส วา อญฺญถตฺตํ
อินฺทฺริยานํ วา วิปริณาโม มยฺหญฺจ โข อาวุโส สารีปุตฺต
น เอวํ โหติ อหํ จกฺขุนฺติ วา มม จกฺขุนฺติ วา เป
อหํ ชิวฺหาติ วา มม ชิวฺหาติ วา เป อหํ มโนติ วา
มม มโนติ วา ตสฺส มยฺหญฺจ โข อาวุโส สารีปุตฺต กึ
กายสฺส วา อญฺญถตฺตํ ภวิสฺสติ อินฺทฺริยานํ วา วิปริณาโมติ
ตถา หิ ปนายสฺมโต อุปเสนสฺส ทีฆรตฺตํ อหงฺการมมงฺการมานานุสยา
สุสมูหตา ตสฺมา อายสฺมโต อุปเสนสฺส น เอวํ โหติ
อหํ จกฺขุนฺติ วา มม จกฺขุนฺติ วา เป อหํ ชิวฺหาติ วา
มม ชิวฺหาติ วา เป อหํ มโนติ วา มม มโนติ วาติ



อถ โข เต ภิกฺขู อายสฺมโต อุปเสนสฺส กายํ มญฺจกํ อาโรเปตฺวา
พหิทฺธา นีหรึสุ อถ โข อายสฺมโต อุปเสนสฺส กาโย ตตฺเถว
วิกิริ เสยฺยถาปิ ภุสมุฏฺฐีติ สตฺตมํ
อถ โข อายสฺมา อุปวาโณ เยน ภควา เตนุปสงฺกมิ เป
เอกมนฺตํ นิสินฺโน โข อายสฺมา อุปวาโณ ภควนฺตํ เอตทโวจ
สนฺทิฏฺฐิโก ธมฺโม สนฺทิฏฺฐิโก ธมฺโมติ ภนฺเต วุจฺจติ
กิตฺตาวตา นุ โข ภนฺเต สนฺทิฏฺฐิโก ธมฺโม โหติ อกาลิโก
เอหิปสฺสิโก โอปนยิโก ปจฺจตฺตํ เวทิตพฺโพ วิญฺญูหีติ
อิธ ปน อุปวาณ ภิกฺขุ จกฺขุนา รูปํ ทิสฺวา รูปปฏิสํเวที
จ โหติ รูปราคปฏิสํเวที จ สนฺตญฺจ อชฺฌตฺตํ รูเปสุ ราคํ
อตฺถิ เม อชฺฌตฺตํ รูเปสุ ราโคติ ปชานาติ ยนฺตํ อุปวาณ
ภิกฺขุ จกฺขุนา รูปํ ทิสฺวา รูปปฏิสํเวที จ โหติ รูปราคปฏิสํเวที
จ สนฺตญฺจ อชฺฌตฺตํ รูเปสุ ราคํ อตฺถิ เม อชฺฌตฺตํ รูเปสุ
ราโคติ ปชานาติ เอวมฺปิ โข อุปวาณ สนฺทิฏฺฐิโก ธมฺโม
โหติ อกาลิโก เอหิปสฺสิโก โอปนยิโก ปจฺจตฺตํ เวทิตพฺโพ
วิญฺญูหีติ เป
ปุน จปรํ อุปวาณ ภิกฺขุ ชิวฺหาย รสํ สายิตฺวา
รสปฏิสํเวที จ โหติ รสราคปฏิสํเวที จ สนฺตญฺจ อชฺฌตฺตํ รเสสุ
ราคํ อตฺถิ เม อชฺฌตฺตํ รเสสุ ราโคติ ปชานาติ ยนฺตํ
อุปวาณ ภิกฺขุ ชิวฺหาย รสํ สายิตฺวา รสปฏิสํเวที จ โหติ


รสราคปฏิสํเวที จ สนฺตญฺจ อชฺฌตฺตํ รเสสุ ราคํ อตฺถิ เม
อชฺฌตฺตํ รเสสุ ราโคติ ปชานาติ เอวมฺปิ โข อุปวาณ
สนฺทิฏฺฐิโก ธมฺโม โหติ อกาลิโก เอหิปสฺสิโก โอปนยิโก ปจฺจตฺตํ
เวทิตพฺโพ วิญฺญูหีติ
ปุน จปรํ อุปวาณ ภิกฺขุ มนสา ธมฺมํ วิญฺญาย
ธมฺมปฏิสํเวที จ โหติ ธมฺมราคปฏิสํเวที จ สนฺตญฺจ อชฺฌตฺตํ
ธมฺเมสุ ราคํ อตฺถิ เม อชฺฌตฺตํ ธมฺเมสุ ราโคติ ปชานาติ
ยนฺตํ อุปวาณ ภิกฺขุ มนสา ธมฺมํ วิญฺญาย ธมฺมปฏิสํเวที จ
โหติ ธมฺมราคปฏิสํเวที จ สนฺตญฺจ อชฺฌตฺตํ ธมฺเมสุ ราคํ
อตฺถิ เม อชฺฌตฺตํ ธมฺเมสุ ราโคติ ปชานาติ เอวมฺปิ โข
อุปวาณ สนฺทิฏฺฐิโก ธมฺโม โหติ เป ปจฺจตฺตํ เวทิตพฺโพ
วิญฺญูหีติ
อิธ ปน อุปวาณ ภิกฺขุ จกฺขุนา รูปํ ทิสฺวา รูปปฏิสํเวที
จ โหติ โน จ รูปราคปฏิสํเวที อสนฺตญฺจ อชฺฌตฺตํ รูเปสุ
ราคํ นตฺถิ เม อชฺฌตฺตํ รูเปสุ ราโคติ ปชานาติ ยนฺตํ อุปวาณ
ภิกฺขุ จกฺขุนา รูปํ ทิสฺวา รูปปฏิสํเวที หิ โข โหติ โน จ
รูปราคปฏิสํเวที อสนฺตญฺจ อชฺฌตฺตํ รูเปสุ ราคํ นตฺถิ เม
อชฺฌตฺตํ รูเปสุ ราโคติ ปชานาติ เอวมฺปิ โข อุปวาณ
สนฺทิฏฺฐิโก ธมฺโม โหติ อกาลิโก เอหิปสฺสิโก โอปนยิโก ปจฺจตฺตํ
เวทิตพฺโพ วิญฺญูหีติ


ปุน จปรํ อุปวาณ ภิกฺขุ โสเตน สทฺทํ สุตฺวา ฆาเนน
คนฺธํ ฆายิตฺวา ชิวฺหาย รสํ สายิตฺวา รสปฏิสํเวที หิ โข
โหติ โน จ รสราคปฏิสํเวที อสนฺตญฺจ อชฺฌตฺตํ รเสสุ ราคํ
นตฺถิ เม อชฺฌตฺตํ รเสสุ ราโคติ ปชานาติ เป
ปุน จปรํ อุปวาณ ภิกฺขุ มนสา ธมฺมํ วิญฺญาย
ธมฺมปฏิสํเวที หิ โข โหติ โน จ ธมฺมราคปฏิสํเวที อสนฺตญฺจ
อชฺฌตฺตํ ธมฺเมสุ ราคํ นตฺถิ เม อชฺฌตฺตํ ธมฺเมสุ ราโคติ
ปชานาติ ยนฺตํ อุปวาณ ภิกฺขุ มนสา ธมฺมํ วิญฺญาย ธมฺมปฏิสํเวที
หิ โข โหติ โน จ ธมฺมราคปฏิสํเวที อสนฺตญฺจ
อชฺฌตฺตํ ธมฺเมสุ ราคํ นตฺถิ เม อชฺฌตฺตํ ธมฺเมสุ ราโคติ
ปชานาติ เอวมฺปิ โข อุปวาณ สนฺทิฏฺฐิโก ธมฺโม โหติ อกาลิโก
เอหิปสฺสิโก โอปนยิโก ปจฺจตฺตํ เวทิตพฺโพ วิญฺญูหีติ อฏฺฐมํ
โย หิ โกจิ ภิกฺขเว ภิกฺขุ ฉนฺนํ ผสฺสายตนานํ สมุทยญฺจ
อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ ยถาภูตํ
นปฺปชานาติ อวุสิตนฺเตน พฺรหฺมจริยํ อารกา โส อิมสฺมา ธมฺมวินยาติ
เอวํ วุตฺเต อญฺญตโร ภิกฺขุ ภควนฺตํ เอตทโวจ
เอตฺถาหํ ภนฺเต อนสฺสาสํ อหํ หิ ภนฺเต ฉนฺนํ ผสฺสายตนานํ
สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ
ยถาภูตํ นปฺปชานามีติ ตํ กึ มญฺญสิ ภิกฺขุ จกฺขุํ เอตํ มม



เอโสหมสฺมิ เอโส เม อตฺตาติ สมนุปสฺสสีติ โน เหตํ ภนฺเต
สาธุ ภิกฺขุ เอตฺถ จ เต ภิกฺขุ จกฺขุํ เนตํ มม เนโสหมสฺมิ น
เมโส อตฺตาติ เอวเมตํ ยถาภูตํ สมฺมปฺปญฺญาย สุทิฏฺฐํ ภวิสฺสติ
เอเสวนฺโต ทุกฺขสฺส เป ชิวฺหํ เอตํ มม เอโสหมสฺมิ เอโส
เม อตฺตาติ สมนุปสฺสสีติ โน เหตํ ภนฺเต สาธุ ภิกฺขุ
เอตฺถ จ เต ภิกฺขุ ชิวฺหํ เนตํ มม เนโสหมสฺมิ น เมโส
อตฺตาติ เอวเมตํ ยถาภูตํ สมฺมปฺปญฺญาย สุทิฏฺฐํ ภวิสฺสติ
เอเสวนฺโต ทุกฺขสฺส เป มนํ เอตํ มม เอโสหมสฺมิ เอโส
เม อตฺตาติ สมนุปสฺสสีติ โน เหตํ ภนฺเต สาธุ ภิกฺขุ
เอตฺถ จ เต ภิกฺขุ มโน เนตํ มม เนโสหมสฺมิ น เมโส อตฺตาติ
เอวเมตํ ยถาภูตํ สมฺมปฺปญฺญาย สุทิฏฺฐํ ภวิสฺสติ เอเสวนฺโต
ทุกฺขสฺสาติ นวมํ
โย หิ โกจิ ภิกฺขเว ภิกฺขุ ฉนฺนํ ผสฺสายตนานํ สมุทยญฺจ
อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ ยถาภูตํ
นปฺปชานาติ อวุสิตนฺเตน พฺรหฺมจริยํ อารกา โส อิมสฺมา ธมฺมวินยาติ
เอวํ วุตฺเต อญฺญตโร ภิกฺขุ ภควนฺตํ เอตทโวจ
เอตฺถาหํ ภนฺเต ปนสฺสาสํ อหํ หิ ภนฺเต ฉนฺนํ ผสฺสายตนานํ
สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ
ยถาภูตํ นปฺปชานามีติ ตํ กึ มญฺญสิ ภิกฺขุ จกฺขุํ เนตํ มม



เนโสหมสฺมิ น เมโส อตฺตาติ สมนุปสฺสสีติ เอวํ ภนฺเต
สาธุ ภิกฺขุ เอตฺถ จ เต ภิกฺขุ จกฺขุํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย สุทิฏฺฐํ
ภวิสฺสติ เอวํ เต เอตํ ปฐมํ ผสฺสายตนํ ปหีนํ ภวิสฺสติ
อายตึ อปุนพฺภวาย ตสฺส เป ชิวฺหํ เนตํ มม เนโสหมสฺมิ
น เมโส อตฺตาติ สมนุปสฺสสีติ เอวํ ภนฺเต สาธุ ภิกฺขุ
เอตฺถ จ เต ภิกฺขุ ชิวฺหา เนตํ มม เนโสหมสฺมิ น เมโส
อตฺตาติ เอวเมตํ ยถาภูตํ สมฺมปฺปญฺญาย สุทิฏฺฐํ ภวิสฺสติ เอวํ
เต เอตํ จตุตฺถํ ผสฺสายตนํ ปหีนํ ภวิสฺสติ อายตึ อปุนพฺภวาย
ตสฺส เป มนํ เนตํ มม เนโสหมสฺมิ น เมโส อตฺตาติ
สมนุปสฺสสีติ เอวํ ภนฺเต สาธุ ภิกฺขุ เอตฺถ จ เต ภิกฺขุ
มโน เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย สุทิฏฺฐํ ภวิสฺสติ เอวํ เต เอตํ ฉฏฺฐํ ผสฺสายตนํ
ปหีนํ ภวิสฺสติ อายตึ อปุนพฺภวาย ตสฺสาติ ทสมํ
โย หิ โกจิ ภิกฺขเว ภิกฺขุ ฉนฺนํ ผสฺสายตนานํ สมุทยญฺจ
อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ ยถาภูตํ นปฺปชานาติ
อวุสิตํ เตน พฺรหฺมจริยํ อารกา โส อิมสฺมา ธมฺมวินยาติ
เอวํ วุตฺเต อญฺญตโร ภิกฺขุ ภควนฺตํ เอตทโวจ
เอตฺถาหํ ภนฺเต ปนสฺสาสํ อหํ หิ ภนฺเต ฉนฺนํ ผสฺสายตนานํ



สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ
ยถาภูตํ นปฺปชานามีติ ตํ กึ มญฺญสิ ภิกฺขุ จกฺขุํ นิจฺจํ วา
อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ
สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
กลฺลํ นุ ตํ สมนุปสฺสิตุํ เอตํ มม เอโสหมสฺมิ เอโส เม
อตฺตาติ โน เหตํ ภนฺเต โสตํ ฆานํ ชิวฺหา กาโย
มโน นิจฺโจ วา อนิจฺโจ วาติ อนิจฺโจ ภนฺเต ยํ ปนานิจฺจํ
ทุกฺขํ วา ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ
วิปริณามธมฺมํ กลฺลํ นุ ตํ สมนุปสฺสิตุํ เอตํ มม เอโสหมสฺมิ
เอโส เม อตฺตาติ โน เหตํ ภนฺเต เอวํ ปสฺสํ ภิกฺขุ
สุตวา อริยสาวโก จกฺขุสฺมึปิ นิพฺพินฺทติ โสตสฺมึปิ ฆานสฺมึปิ
ชิวฺหายปิ กายสฺมึปิ มนสฺมึปิ นิพฺพินฺทติ นิพฺพินฺทํ วิรชฺชติ
วิราคา วิมุจฺจติ วิมุตฺตสฺมึ วิมุตฺตมิติ ญาณํ โหติ ขีณา ชาติ
วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ ปชานาตีติ
เอกาทสมํ
มิคชาลวคฺโค ทุติโย
ตสฺสุทฺทานํ
มิคชาเลน เทฺว วุตฺตา จตฺตาโร จ สมิทฺธินา
อุปเสโน อุปวาโณ ฉผสฺสายตนิกา ตโยติ




คิลานวคฺโค ตติโย
สาวตฺถีนิทานํ อถ โข อญฺญตโร ภิกฺขุ เยน ภควา
เตนุปสงฺกมิ เป เอกมนฺตํ นิสินฺโน โข โส ภิกฺขุ ภควนฺตํ
เอตทโวจ อมุกสฺมึ ภนฺเต วิหาเร อญฺญตโร ภิกฺขุ นโว
อปฺปญฺญาโต อาพาธิโก ทุกฺขิโต พาฬฺหคิลาโน สาธุ ภนฺเต
ภควา เยน โส ภิกฺขุ เตนุปสงฺกมตุ อนุกมฺปํ อุปาทายาติ
อถ โข ภควา นวตรญฺจ สุตฺวา คิลานตรญฺจ อปฺปญฺญาโต
ภิกฺขูติ อิติ วิทิตฺวา เยน โส ภิกฺขุ เตนุปสงฺกมิ อทฺทสา
โข โส ภิกฺขุ ภควนฺตํ ทูรโต ว อาคจฺฉนฺตํ ทิสฺวา มญฺจเก
สมเตสิ อถ โข ภควา ตํ ภิกฺขุํ เอตทโวจ อลํ ภิกฺขุ มา
ตฺวํ มญฺจเก สมเตสิ สนฺตีมานิ อาสนานิ ปญฺญตฺตานิ ตตฺถาหํ
นิสีทิสฺสามีติ นิสีทิ ภควา ปญฺญตฺเต อาสเน นิสชฺช โข
ภควา ตํ ภิกฺขุํ เอตทโวจ กจฺจิ เต ภิกฺขุ ขมนียํ กิจฺจิ ยาปนียํ
กิจฺจิ ทุกฺขา เวทนา ปฏิกฺกมนฺติ โน อภิกฺกมนฺตํ ปฏิกฺกโม สานํ
ปญฺญายติ โน อภิกฺกโมติ น เม ภนฺเต ขมนียํ น
ยาปนียํ พาฬฺหา เม ทุกฺขา เวทนา อภิกฺกมนฺติ โน ปฏิกฺกมนฺติ
อภิกฺกโม สานํ ปญฺญายติ โน ปฏิกฺกโมติ กจฺจิ เต ภิกฺขุ น
กิญฺจิ กุกฺกุจฺจํ น โกจิ วิปฺปฏิสาโรติ ตคฺฆ เม ภนฺเต




อนปฺปกํ กุกฺกุจฺจํ อนปฺปโก วิปฺปฏิสาโรติ กจฺจิ ปน เต
ภิกฺขุ อตฺตา สีลโต น อุปวทตีติ น โข เม ภนฺเต อตฺตา
สีลโต อุปวทตีติ โน เจ กิร ตฺวํ ภิกฺขุ อตฺตา สีลโต อุปวทติ
อถ ภิกฺขุ กิสฺมิญฺจ เต กุกฺกุจฺจํ โก จ วิปฺปฏิสาโรติ น
ขฺวาหํ ภนฺเต สีลวิสุทฺธตฺถํ ภควตา ธมฺมํ เทสิตํ อาชานามีติ
โน เจ กิร ตฺวํ ภิกฺขุ สีลวิสุทฺธตฺถํ มยา ธมฺมํ เทสิตํ อาชานาสิ
อถ กิมตฺถํ จรหิ ตฺวํ ภิกฺขุ มยา ธมฺมํ เทสิตํ อาชานาสีติ
ราควิราคตฺถํ โขหํ ภนฺเต ภควตา ธมฺมํ เทสิตํ อาชานามีติ
สาธุ สาธุ ภิกฺขุ สาธุ โข ตฺวํ ภิกฺขุ ราควิราคตฺถํ มยา ธมฺมํ
เทสิตํ อาชานาสิ ราควิราคตฺโถ หิ ภิกฺขุ มยา ธมฺโม เทสิโต
ตํ กึ มญฺญสิ ภิกฺขุ จกฺขุํ นิจฺจํ วา อนิจฺจํ วาติ
อนิจฺจํ ภนฺเต โสตํ ฆานํ ชิวฺหา กาโย มโน นิจฺโจ วา
อนิจฺโจ วาติ อนิจฺโจ ภนฺเต ยํ ปนานิจฺจํ ทุกฺขํ วา ตํ สุขํ
วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ นุ
ตํ สมนุปสฺสิตุํ เอตํ มม เอโสหมสฺมิ เอโส เม อตฺตาติ
โน เหตํ ภนฺเต เอวํ ปสฺสํ ภิกฺขุ สุตวา อริยสาวโก จกฺขุสฺมึปิ
นิพฺพินฺทติ เป มนสฺมึปิ นิพฺพินฺทติ นิพฺพินฺทํ วิรชฺชติ วิราคา
วิมุจฺจติ วิมุตฺตสฺมึ วิมุตฺตมิติ ญาณํ โหติ ขีณา ชาติ
เป นาปรํ อิตฺถตฺตายาติ ปชานาตีติ อิทมโวจ ภควา




อตฺตมโน โส ภิกฺขุ ภควโต ภาสิตํ อภินนฺทิ อิมสฺมิญฺจ ปน
เวยฺยากรณสฺมึ ภญฺญมาเน ตสฺส ภิกฺขุโน วิรชํ วีตมลํ ธมฺมจกฺขุํ
อุทปาทิ ยงฺกิญฺจิ สมุทยธมฺมํ สพฺพนฺตํ นิโรธธมฺมนฺติ ปฐมํ
อถ โข อญฺญตโร ภิกฺขุ เป ภควนฺตํ เอตทโวจ
อมุกสฺมึ ภนฺเต วิหาเร อญฺญตโร ภิกฺขุ นโว อปฺปญฺญาโต
อาพาธิโก ทุกฺขิโต พาฬฺหคิลาโน สาธุ ภนฺเต ภควา เยน
โส ภิกฺขุ เตนุปสงฺกมตุ อนุกมฺปํ อุปาทายาติ อถ โข ภควา
นวตรญฺจ สุตฺวา คิลานตรญฺจ อปฺปญฺญาโต ภิกฺขูติ อิติ วิทิตฺวา
เยน โส ภิกฺขุ เตนุปสงฺกมิ อทฺทสา โข ภิกฺขุ ภควนฺตํ
ทูรโต ว อาคจฺฉนฺตํ ทิสฺวาน มญฺจเก สมเตสิ อถ โข
ภควา ตํ ภิกฺขุํ เอตทโวจ อลํ ภิกฺขุ มา ตฺวํ มญฺจเก สมเตสิ
สนฺตีมานิ อาสนานิ ปญฺญตฺตานิ ตตฺถาหํ นิสีทิสฺสามีติ นิสีทิ
ภควา ปญฺญตฺเต อาสเน นิสชฺช โข ภควา ตํ ภิกฺขุํ
เอตทโวจ กจฺจิ เต ภิกฺขุ ขมนียํ กจฺจิ ยาปนียํ กจฺจิ ทุกฺขา
เวทนา ปฏิกฺกมนฺติ โน อภิกฺกมนฺติ ปฏิกฺกโม สานํ ปญฺญายติ โน
อภิกฺกโมติ น เม ภนฺเต ขมนียํ น ยาปนียํ เป น โข เม
ภนฺเต อตฺตา สีลโต อุปวทตีติ โน เจ กิร ตฺวํ ภิกฺขุ อตฺตา
สีลโต อุปทวติ อถ กิสฺมึ จ เต กุกฺกุจฺจํ โก จ วิปฺปฏิสาโรติ
น ขฺวาหํ ภนฺเต สีลวิสุทฺธตฺถํ ภควตา ธมฺมํ เทสิตํ อาชานามีติ
โน เจ กิร ตฺวํ ภิกฺขุ สีลวิสุทฺธตฺถํ มยา ธมฺมํ เทสิตํ อาชานาสิ


อถ กิมตฺถํ จรหิ ตฺวํ ภิกฺขุ มยา ธมฺมํ เทสิตํ อาชานาสีติ
อนุปาทาปรินิพฺพานตฺถํ โข อหํ ภนฺเต ภควตา ธมฺมํ เทสิตํ
อาชานามีติ สาธุ สาธุ ภิกฺขุ สาธุ โข ตฺวํ ภิกฺขุ
อนุปาทาปรินิพฺพานตฺถํ มยา ธมฺมํ เทสิตํ อาชานาสิ อนุปาทาปรินิพฺพานตฺโถ
หิ ภิกฺขุ มยา ธมฺโม เทสิโต
ตํ กึ มญฺญสิ ภิกฺขุ จกฺขุํ นิจฺจํ วา อนิจฺจํ วาติ อนิจฺจํ
ภนฺเต เป โสตํ ฆานํ ชิวฺหา กาโย มโน มโนวิญฺญาณํ
มโนสมฺผสฺโส ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ
วา ทุกฺขํ วา อทุกฺขมสุขํ วา ตมฺปิ นิจฺจํ วา อนิจฺจํ วาติ
อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ ภนฺเต
ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ สมนุปสฺสิตุํ เอตํ
มม เอโสหมสฺมิ เอโส เม อตฺตาติ โน เหตํ ภนฺเต
เอวํ ปสฺสํ ภิกฺขเว สุตวา อริยสาวโก จกฺขุสฺมึปิ นิพฺพินฺทติ เป
ยมฺปิทํ มโนสมฺผสฺสปจฺจยา อุปฺปชฺชติ เวทยิทํ สุขํ วา ทุกฺขํ วา
อทุกฺขมสุขํ วา ตสฺมึปิ นิพฺพินฺทติ นิพฺพินฺทํ วิรชฺชติ วิราคา
วิมุจฺจติ วิมุตฺตสฺมึ วิมุตฺตมิติ ญาณํ โหติ ขีณา ชาติ
วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ ปชานาตีติ
อิทมโวจ ภควา อตฺตมโน โส ภิกฺขุ ภควโต ภาสิตํ
อภินนฺทิ อิมสฺมึ จ ปน เวยฺยากรณสฺมึ ภญฺญมาเน ตสฺส
ภิกฺขุสฺส อนุปาทาย อาสเวหิ จิตฺตํ วิมุจฺจตีติ ทุติยํ



อถ โข อายสฺมา ราโธ เป เอกมนฺตํ นิสินฺโน
โข อายสฺมา ราโธ ภควนฺตํ เอตทโวจ สาธุ เม ภนฺเต ภควา
สงฺขิตฺเตน ธมฺมํ เทเสตุ ยมหํ ภควโต ธมฺมํ สุตฺวา เอโก
วูปกฏฺโฐ อปฺปมตฺโต อาตาปิ ปหิตตฺโต วิหเรยฺยนฺติ ยํ โข
ราธ อนิจฺจํ ตตฺร เต ฉนฺโท ปหาตพฺโพ กิญฺจ ราธ
อนิจฺจํ จกฺขุํ โข ราธ อนิจฺจํ ตตฺร เต ฉนฺโท ปหาตพฺโพ
รูปา อนิจฺจา จกฺขุวิญฺญาณํ จกฺขุสมฺผสฺโส ยมฺปิทํ จกฺขุสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ อนิจฺจํ ตตฺร เต ฉนฺโท ปหาตพฺโพ เป ชิวฺหา กาโย
มโน อนิจฺโจ ตตฺร เต ฉนฺโท ปหาตพฺโพ ธมฺโม มโนวิญฺญาณํ
มโนสมฺผสฺโส ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อนิจฺจํ ตตฺร
เต ฉนฺโท ปหาตพฺโพ ยํ โข ราธ อนิจฺจํ ตตฺร เต ฉนฺโท
ปหาตพฺโพติ ตติยํ
ยํ โข ราธ ทุกฺขํ ตตฺร เต ฉนฺโท ปหาตพฺโพ
กิญฺจ ราธ ทุกฺขํ จกฺขุํ โข ราธ ทุกฺขํ ตตฺร เต ฉนฺโท
ปหาตพฺโพ รูปา จกฺขุวิญฺญาณํ จกฺขุสมฺผสฺโส ยมฺปิทํ
จกฺขุสมฺผสฺสปจฺจยา เป อทุกฺขมสุขํ วา ตมฺปิ ทุกฺขํ ตตฺร
เต ฉนฺโท ปหาตพฺโพ เป มโน ทุกฺโข ธมฺมา มโนวิญฺญาณํ
มโนสมฺผสฺโส ยมฺปิทํ มโนสมฺผสฺสปจฺจยา อุปฺปชฺชติ




เวทยิตํ สุขํ วา ทุกฺขํ วา อทุกฺขมสุขํ วา ตมฺปิ ทุกฺขํ ตตฺร เต
ฉนฺโท ปหาตพฺโพ ยํ โข ราธ ทุกฺขํ ตตฺร เต ฉนฺโท
ปหาตพฺโพติ จตุตฺถํ
โย โข ราธ อนตฺตา ตตฺร เต ฉนฺโท ปหาตพฺโพ
โก จ ราธ อนตฺตา จกฺขุํ โข ราธ อนตฺตา ตตฺร เต
ฉนฺโท ปหาตพฺโพ รูปา จกฺขุวิญฺญาณํ จกฺขุสมฺผสฺโส
ยมฺปิทํ จกฺขุสมฺผสฺสปจฺจยา เป มโน อนตฺตา ธมฺมา มโนวิญฺญาณํ
มโนสมฺผสฺโส ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อนตฺตา
ตตฺร เต ฉนฺโท ปหาตพฺโพ โย โข ราธ อนตฺตา ตตฺร
เต ฉนฺโท ปหาตพฺโพติ ปญฺจมํ
อถ โข อญฺญตโร ภิกฺขุ เยน ภควา เตนุปสงฺกมิ เป
เอกมนฺตํ นิสินฺโน โข โส ภิกฺขุ ภควนฺตํ เอตทโวจ
อตฺถิ นุ โข ภนฺเต เอโก ธมฺโม ยสฺส ปหานา ภิกฺขุโน
อวิชฺชา ปหิยฺยติ วิชฺชา อุปฺปชฺชตีติ อตฺถิ โข ภิกฺขุ เอโก
ธมฺโม ยสฺส ปหานา ภิกฺขุโน อวิชฺชา ปหิยฺยติ วิชฺชา
อุปฺปชฺชตีติ กตโม ปน ภนฺเต เอโก ธมฺโม ยสฺส ปหานา
ภิกฺขุโน อวิชฺชา ปหิยฺยติ วิชฺชา อุปฺปชฺชตีติ อวิชฺชา โข ภิกฺขุ
เอโก ธมฺโม ยสฺส ปหานา ภิกฺขุโน อวิชฺชา ปหิยฺยติ วิชฺชา
อุปฺปชฺชตีติ กถํ ปน ภนฺเต ชานโต กถํ ปสฺสโต ภิกฺขุโน


อวิชฺชา ปหิยฺยติ วิชฺชา อุปฺปชฺชตีติ จกฺขุํ โข ภิกฺขุ อนิจฺจโต
ชานโต ปสฺสโต ภิกฺขุโน อวิชฺชา ปหิยฺยติ วิชฺชา อุปฺปชฺชติ
รูเป เป ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ
วา ทุกฺขํ วา อทุกฺขมสุขํ วา ตมฺปิ อนิจฺจโต ชานโต ปสฺสโต
ภิกฺขุโน อวิชฺชา ปหิยฺยติ วิชฺชา อุปฺปชฺชติ เอวํ โข ภิกฺขุ
ชานโต เอวํ ปสฺสโต ภิกฺขุโน อวิชฺชา ปหิยฺยติ วิชฺชา
อุปฺปชฺชตีติ ฉฏฺฐํ
อถ โข อญฺญตโร ภิกฺขุ เป อตฺถิ นุ โข ภนฺเต
เอโก ธมฺโม ยสฺส ปหานา ภิกฺขุโน อวิชฺชา ปหิยฺยติ วิชฺชา
อุปฺปชฺชตีติ อตฺถิ โข ภิกฺขุ เอโก ธมฺโม ยสฺส ปหานา
ภิกฺขุโน อวิชฺชา ปหิยฺยติ วิชฺชา อุปฺปชฺชตีติ กตโม ปน
ภนฺเต เอโก ธมฺโม ยสฺส ปหานา ภิกฺขุโน อวิชฺชา ปหิยฺยติ
วิชฺชา อุปฺปชฺชตีติ อวิชฺชา โข ภิกฺขุ เอโก ธมฺโม ยสฺส
ปหานา ภิกฺขุโน อวิชฺชา ปหิยฺยติ วิชฺชา อุปฺปชฺชตีติ กถํ
ปน ภนฺเต ชานโต กถํ ปสฺสโต ภิกฺขุโน อวิชฺชา ปหิยฺยติ
วิชฺชา อุปฺปชฺชตีติ อิธ ภิกฺขุ ภิกฺขุโน สุตํ โหติ สพฺเพ ธมฺมา
นาลํ อภินิเวสายาติ เอวญฺเจตํ ภิกฺขุ ภิกฺขุโน สุตํ โหติ
สพฺเพ ธมฺมา นาลํ อภินิเวสายาติ โส สพฺพํ ธมฺมํ อภิชานาติ
สพฺพํ ธมฺมํ อภิญฺญาย สพฺพํ ธมฺมํ ปริชานาติ สพฺพํ ธมฺมํ
ปริญฺญาย สพฺพนิมิตฺตานิ อญฺญโต ปสฺสติ จกฺขุํ อญฺญโต



ปสฺสติ รูเป จกฺขุวิญฺญาณํ จกฺขุสมฺผสฺสํ ยมฺปิทํ จกฺขุสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ อญฺญโต ปสฺสติ เป มนํ อญฺญโต ปสฺสติ
ธมฺเม มโนวิญฺญาณํ มโนสมฺผสฺสํ ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ
อญฺญโต ปสฺสติ เอวํ โข ภิกฺขุ ชานโต เอวํ ปสฺสโต ภิกฺขุโน
อวิชฺชา ปหิยฺยติ วิชฺชา อุปฺปชฺชตีติ สตฺตมํ
อถ โข สมฺพหุลา ภิกฺขู เยน ภควา เตนุปสงฺกมึสุ
เป เอกมนฺตํ นิสินฺนา โข เต ภิกฺขู ภควนฺตํ เอตทโวจุํ
อิธ โน ภนฺเต อญฺญติตฺถิยา ปริพฺพาชกา อเมฺห เอวํ ปุจฺฉนฺติ
กิมตฺถิยํ อาวุโส สมเณ โคตเม พฺรหฺมจริยํ วุสฺสตีติ เอวํ
ปุฏฺฐา มยํ ภนฺเต เตสํ อญฺญติตฺถิยานํ ปริพฺพชกานํ เอวํ
พฺยากโรม ทุกฺขสฺส โข อาวุโส ปริญฺญตฺถํ ภควติ พฺรหฺมจริยํ
วุสฺสตีติ กจฺจิ มยํ ภนฺเต เอวํ ปุฏฺฐา เอวํ พฺยากรมานา
วุตฺตวาทิโน เจว ภควโต โหม น จ ภควนฺตํ อภูเตน อพฺภาจิกฺขาม
ธมฺมสฺส จานุธมฺมํ พฺยากโรม น จ โกจิ สหธมฺมิโก
วาทานุวาโท คารยฺหฏฺฐานํ อาคจฺฉตีติ ตคฺฆ ตุเมฺห ภิกฺขเว
เอวํ ปุฏฺฐา เอวํ พฺยากรมานา วุตฺตวาทิโน เจว เม โหถ น
จ มํ อภูเตน อพฺภาจิกฺขถ ธมฺมสฺส จานุธมฺมํ พฺยากโรถ น



จ โกจิ สหธมฺมิโก วาทานุวาโท คารยฺหฏฺฐานํ อาคจฺฉติ
ทุกฺขสฺส หิ ภิกฺขเว ปริญฺญตฺถํ มยิ พฺรหฺมจริยํ วุสฺสติ สเจ
ปน โว ภิกฺขเว อญฺญติตฺถิยา ปริพฺพาชกา เอวํ ปุจฺเฉยฺยุํ กตมญฺจ
ปน ตํ อาวุโส ทุกฺขํ ยสฺส ปริญฺญาย สมเณ โคตเม พฺรหฺมจริยํ
วุสฺสตีติ เอวํ ปฏฺฐา ตุเมฺห ภิกฺขเว เตสํ อญฺญติตฺถิยานํ
ปริพฺพาชกานํ เอวํ พฺยากเรยฺยาถ จกฺขุํ โข อาวุโส ทุกฺขํ ตสฺส
ปริญฺญาย ภควติ พฺรหฺมจริยํ วุสฺสติ รูปา เป ยมฺปิทํ
จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ อทุกฺขมสุขํ
วา ตมฺปิ ทุกฺขํ ตสฺส ปริญฺญาย ภควติ พฺรหฺมจริยํ วุสฺสตีติ
เป มโน ทุกฺโข เป ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ ทุกฺขํ ตสฺส
ปริญฺญาย ภควติ พฺรหฺมจริยํ วุสฺสติ อิทํ โข ตํ อาวุโส
ทุกฺขํ ตสฺส ปริญฺญาย ภควติ พฺรหฺมจริยํ วุสฺสติ เอวํ
ปุฏฺฐา ตุเมฺห ภิกฺขเว เตสํ อญฺญติตฺถิยานํ ปริพฺพาชกานํ เอวํ
พฺยากเรยฺยาถาติ อฏฺฐมํ
อถ โข อญฺญตโร ภิกฺขุ เยน ภควา เป เอกมนฺตํ
นิสินฺโน โข โส ภิกฺขุ ภควนฺตํ เอตทโวจ โลโก โลโกติ ภนฺเต
วุจฺจติ กิตฺตาวตา นุ โข ภนฺเต โลโกติ วุจฺจตีติ ลุชฺชตีติ
โข ภิกฺขุ ตสฺมา โลโกติ วุจฺจติ กิญฺจ ลุชฺชติ จกฺขุํ โข
ภิกฺขุ ลุชฺชติ รูปา ลุชฺชนฺติ จกฺขุวิญฺญาณํ ลุชฺชติ จกฺขุสมฺผสฺโส



ลุชฺชติ ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา
ทุกฺขํ วา อทุกฺขมสุขํ วา ตมฺปิ ลุชฺชติ เป ชิวฺหา ลุชฺชติ เป
มโน ลุชฺชติ ธมฺมา ลุชฺชนฺติ มโนวิญฺญาณํ ลุชฺชติ
มโนสมฺผสฺโส ลุชฺชติ ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ ลุชฺชติ
ปลุชฺชตีติ โข ภิกฺขุ ตสฺมา โลโกติ วุจฺจตีติ นวมํ
อถ โข อายสฺมา ผคฺคุโน เป เอกมนฺตํ นิสินฺโน โข
อายสฺมา ผคฺคุโน ภควนฺตํ เอตทโวจ อตฺถิ นุ โข ภนฺเต ตํ
จกฺขุํ เยน จกฺขุนา อตีเต พุทฺเธ ปรินิพฺพุเต ฉินฺนปปญฺเจ
ฉินฺนวฏุเม ปริยาทินฺนวฏฺเฏ สพฺพทุกฺขวีติวตฺเต ปญฺญาปยมาโน
ปญฺญเปยฺย เป อตฺถิ นุ โข ภนฺเต สา ชิวฺหา ยาย ชิวฺหาย
อตีเต พุทฺเธ ปรินิพฺพุเต เป ปญฺญเปยฺย เป อตฺถิ นุ
โข โส ภนฺเต มโน เยน มเนน อตีเต พุทฺเธ ปรินิพฺพุเต
ฉินฺนปปญฺเจ ฉินฺนวฏุเม ปริยาทินฺนวฏฺเฏ สพฺพทุกฺขวีติวตฺเต
ปญฺญาปยมาโน ปญฺญเปยฺยาติ
นตฺถิ นุ โข ตํ ผคฺคุน จกฺขุํ เยน จกฺขุนา อตีเต
พุทฺเธ ปรินิพฺพุเต ฉินฺนปปญฺเจ ฉินฺนวฏุเม ปริยาทินฺนวฏฺเฏ
สพฺพทุกฺขวีติวตฺเต ปญฺญาปยมาโน ปญฺญเปยฺยาติ เป นตฺถิ โข
สา ผคฺคุน ชิวฺหา ยาย ชิวฺหาย อตีเต พุทฺเธ ปรินิพฺพุเต
ฉินฺนปปญฺเจ ฉินฺนวฏุเม ปริยาทินฺนวฏฺเฏ สพฺพทุกฺขวีติวตฺเต



ปญฺญาปยมาโน ปญฺญเปยฺย เป นตฺถิ โข โส ผคฺคุน มโน
เยน มเนน อตีเต พุทฺเธ ปรินิพฺพุเต ฉินฺนปปญฺเจ ฉินฺนวฏุเม
ปริยาทินฺนวฏฺเฏ สพฺพทุกฺขวีติวตฺเต ปญฺญาปยมาโน ปญฺญเปยฺยาติ
ทสมํ
คิลานวคฺโค ตติโย
ตสฺสุทฺทานํ
คิลาเนน เทฺว วุตฺตา ราเธน อปเร ตโย
อวิชฺชาย จ เทฺว วุตฺตา ภิกฺขุ โลโก จ ผคฺคุโนติ



ฉนฺนวคฺโค จตุตฺโถ
อถ โข อายสฺมา อานนฺโท เยน ภควา เตนุปสงฺกมิ เป
เอกมนฺตํ นิสินฺโน โข อายสฺมา อานนฺโท ภควนฺตํ
เอตทโวจ โลโก โลโกติ ภนฺเต วุจฺจติ กิตฺตาวตา นุ โข
ภนฺเต โลโกติ วุจฺจตีติ ยํ โข อานนฺท ปโลกธมฺมํ อยํ
วุจฺจติ อริยสฺส วินเย โลโก กิญฺจานนฺท ปโลกธมฺมํ จกฺขุํ
โข อานนฺท ปโลกธมฺมํ รูปา ปโลกธมฺมา จกฺขุวิญฺญาณํ
ปโลกธมฺมํ จกฺขุสมฺผสฺโส ปโลกธมฺโม ยมฺปิทํ จกฺขุสมฺผสฺสปจฺจยา
เป ตมฺปิ ปโลกธมฺมํ เป ชิวฺหา ปโลกธมฺมา
รสา ปโลกธมฺมา ชิวฺหาวิญฺญาณํ ปโลกธมฺมํ ชิวฺหาสมฺผสฺโส
ปโลกธมฺโม ยมฺปิทํ ชิวฺหาสมฺผสฺสปจฺจยา เป ตมฺปิ ปโลกธมฺมํ
เป มโน ปโลกธมฺโม ธมฺมา ปโลกธมฺมา มโนวิญฺญาณํ
ปโลกธมฺมํ มโนสมฺผสฺโส ปโลกธมฺโม ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ ปโลกธมฺมํ ยํ โข อานนฺท ปโลกธมฺมํ อยํ
วุจฺจติ อริยสฺส วินเย โลโกติ ปฐมํ
อถ โข อายสฺมา อานนฺโท เป ภควนฺตํ เอตทโวจ
สุญฺโญ โลโก สุญฺโญ โลโกติ ภนฺเต วุจฺจติ กิตฺตาวตา นุ
โข ภนฺเต สุญฺโญ โลโกติ วุจฺจตีติ ยสฺมา จ โข อานนฺท


สุญฺญํ อตฺเตน วา อตฺตนิเยน วา ตสฺมา สุญฺโญ โลโกติ
วุจฺจติ กิญฺจ อานนฺท สุญฺญํ อตฺเตน วา อตฺตนิเยน วา
จกฺขุํ โข อานนฺท สุญฺญํ อตฺเตน วา อตฺตนิเยน วา รูปา
สุญฺญา อตฺเตน วา อตฺตนิเยน วา จกฺขุวิญฺญาณํ สุญฺญํ
อตฺเตน วา อตฺตนิเยน วา จกฺขุสมฺผสฺโส สุญฺโญ อตฺเตน วา
อตฺตนิเยน วา เป ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ สุญฺญํ อตฺเตน
วา อตฺตนิเยน วา ยสฺมา โข อานนฺท สุญฺญํ อตฺเตน วา
อตฺตนิเยน วา ตสฺมา สุญฺโญ โลโกติ วุจฺจตีติ ทุติยํ
เอกมนฺตํ นิสินฺโน โข อายสฺมา อานนฺโท เป
ภควนฺตํ เอตทโวจ สาธุ เม ภนฺเต ภควา สงฺขิตฺเตน ธมฺมํ
เทเสตุ ยมหํ ภควโต ธมฺมํ สุตฺวา เอโก วูปกฏฺโฐ อปฺปมตฺโต
อาตาปี ปหิตตฺโต วิหเรยฺยนฺติ ตํ กึ มญฺญสิ อานนฺท จกฺขุํ
นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ
วา ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
กลฺลํ นุ ตํ สมนุปสฺสิตุํ เอตํ มม เอโสหมสฺมิ เอโส เม
อตฺตาติ โน เหตํ ภนฺเต รูปา นิจฺจา วา อนิจฺจา วาติ
อนิจฺจา ภนฺเต เป จกฺขุวิญฺญาณํ จกฺขุสมฺผสฺโส ยมฺปิทํ
จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ



ทุกฺขํ วา ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ
วิปริณามธมฺมํ กลฺลํ นุ ตํ สมนุปสฺสิตุํ เอตํ มม เอโสหมสฺมิ
เอโส เม อตฺตาติ โน เหตํ ภนฺเต เป ชิวฺหา นิจฺจา
วา อนิจฺจา วาติ อนิจฺจา ภนฺเต เป ชิวฺหาวิญฺญาณํ
ชิวฺหาสมฺผสฺโส เป ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ นิจฺจํ วา
อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ
สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
กลฺลํ นุ ตํ สมนุปสฺสิตุํ เอตํ มม เอโสหมสฺมิ เอโส เม
อตฺตาติ โน เหตํ ภนฺเต เอวํ ปสฺสํ อานนฺท สุตวา
อริยสาวโก จกฺขุสฺมึปิ นิพฺพินฺทติ รูเปสุปิ นิพฺพินฺทติ จกฺขุวิญฺญาเณปิ
นิพฺพินฺทติ จกฺขุสมฺผสฺเสปิ นิพฺพินฺทติ เป ยมฺปิทํ
มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตสฺมึปิ นิพฺพินฺทติ นิพฺพินฺทํ วิรชฺชติ วิราคา วิมุจฺจติ
วิมุตฺตสฺมึ วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ ปชานาตีติ ตติยํ
เอกํ สมยํ ภควา ราชคเห วิหรติ เวฬุวเน กลนฺทกนิวาเป
เตน โข ปน สมเยน อายสฺมา จ สารีปุตฺโต อายสฺมา
จ มหาจุนฺโท อายสฺมา จ ฉนฺโน คิชฺฌกูเฏ ปพฺพเต วิหรนฺติ
เตน โข ปน สมเยน อายสฺมา ฉนฺโน อาพาธิโก โหติ ทุกฺขิโต


พาฬฺหคิลาโน อถ โข อายสฺมา สารีปุตฺโต สายณฺหสมยํ
ปฏิสลฺลานา วุฏฺฐิโต เยนายสฺมา มหาจุนฺโท เตนุปสงฺกมิ
อุปสงฺกมิตฺวา อายสฺมนฺตํ มหาจุนฺทํ เอตทโวจ อายามาวุโส จุนฺท
เยนายสฺมา ฉนฺโน เตนุปสงฺกมิสฺสาม คิลานปุจฺฉกาติ เอวมาวุโสติ
โข อายสฺมา มหาจุนฺโท อายสฺมโต สารีปุตฺตสฺส ปจฺจสฺโสสิ
อถ โข อายสฺมา จ สารีปุตฺโต อายสฺมา จ มหาจุนฺโท
เยนายสฺมา ฉนฺโน เตนุปสงฺกมึสุ อุปสงฺกมิตฺวา ปญฺญตฺเต อาสเน
นิสีทึสุ นิสชฺช โข อายสฺมา สารีปุตฺโต อายสฺมนฺตํ ฉนฺนํ
เอตทโวจ กจฺจิ เต อาวุโส ฉนฺน ขมนียํ กจฺจิ ยาปนียํ
กจฺจิ ทุกฺขา เวทนา ปฏิกฺกมนฺติ โน อภิกฺกมนฺติ ปฏิกฺกโม สานํ
ปญฺญายติ โน อภิกฺกโมติ
น เม อาวุโส สารีปุตฺต ขมนียํ น ยาปนียํ พาฬฺหา
เม ทุกฺขา เวทนา อภิกฺกมนฺติ โน ปฏิกฺกมนฺติ อภิกฺกโม สานํ
ปญฺญายติ โน ปฏิกฺกโมติ เสยฺยถาปิ อาวุโส พลวา ปุริโส
ติเณฺหน สิขเรน มุทฺธนํ อภิมตฺเถยฺย เอวเมว โข เม อาวุโส
อธิมตฺตา วาตา มุทฺธนิ อุปหนนฺติ น เม อาวุโส ขมนียํ น
ยาปนียํ เป โน ปฏิกฺกโมติ เสยฺยถาปิ อาวุโส พลวา
ปุริโส ทเฬฺหน วรตฺตกฺขนฺเธน สีเส สีสเวฐํ ทเทยฺย เอวเมว
โข อาวุโส อธิมตฺตา วาตา สีเส สีสเวทนา น เม อาวุโส





ขมนียํ น ยาปนียํ เป โน ปฏิกฺกโมติ เสยฺยถาปิ อาวุโส
ทกฺโข โคฆาตโก วา โคฆาตกนฺเตวาสี วา ติเณฺหน โควิกนฺตเนน
กุจฺฉึ ปริกนฺเตยฺย เอวเมว โข เม อาวุโส อธิมตฺตา วาตา
กุจฺฉึ ปริกนฺตนฺติ น เม อาวุโส ขมนียํ น ยาปนียํ เป
โน ปฏิกฺกโมติ เสยฺยถาปิ อาวุโส เทฺว พลวนฺโต ปุริสา
ทุพฺพลตรํ ปุริสํ นานา พาหาสุ คเหตฺวา องฺคารกาสุยา สนฺตาเปยฺยุํ
สํปริตาเปยฺยุํ เอวเมว โข เม อาวุโส อธิมตฺโต กายสฺมึ
ฑาโห น เม อาวุโส ขมนียํ น ยาปนียํ พาฬฺหา เม ทุกฺขา
เวทนา อภิกฺกมนฺติ โน ปฏิกฺกมนฺติ อภิกฺกโม สานํ ปญฺญายติ
โน ปฏิกฺกโมติ สตฺถํ อาวุโส สารีปุตฺต อาหริสฺสามิ นาวกงฺขามิ
ชีวิตนฺติ อายสฺมา ฉนฺโน สตฺถํ อาหเรสิ
ยาเปตายสฺมา ฉนฺโน ยาเปนฺตํ มยํ อายสฺมนฺตํ ฉนฺนํ
อิจฺฉาม สเจ อายสฺมโต ฉนฺนสฺส นตฺถิ สปฺปายานิ โภชนานิ
อหํ อายสฺมโต ฉนฺนสฺส สปฺปายานิ โภชนานิ ปริเยสิสฺสามิ สเจ
อายสฺมโต ฉนฺนสฺส นตฺถิ สปฺปายานิ เภสชฺชานิ อหํ อายสฺมโต
ฉนฺนสฺส สปฺปายานิ เภสชฺชานิ ปริเยสิสฺสามิ สเจ อายสฺมโต
ฉนฺนสฺส นตฺถิ ปฏิรูปา อุปฏฺฐากา อหํ อายสฺมนฺตํ ฉนฺนํ
อุปฏฺฐหิสฺสามิ มา จ อายสฺมา ฉนฺโน สตฺถํ อาหเรสิ ยาเปตายสฺมา
ฉนฺโน ยาเปนฺตํ มยํ อายสฺมนฺตํ ฉนฺนํ อิจฺฉามาติ
น เม อาวุโส สารีปุตฺต นตฺถิ สปฺปายานิ โภชนานิ อตฺถิ เม




สปฺปายานิ โภชนานิ นปิ เม นตฺถิ สปฺปายานิ เภสชฺชานิ อตฺถิ
เม สปฺปายานิ เภสชฺชานิ นปิ เม นตฺถิ ปฏิรูปา อุปฏฺฐากา
อตฺถิ เม ปฏิรูปา อุปฏฺฐากา อปิ จ เม อาวุโส สตฺถา
ปริจิณฺโณ ทีฆรตฺตํ มนาเปเนว โน อมนาเปน เอตํ หิ
อาวุโส สาวกสฺส ปฏิรูปํ ยํ สตฺถารํ ปริจเรยฺย มนาเปเนว
โน อมนาเปน ตํ อนุปวชฺชํ ฉนฺโน ภิกฺขุ สตฺถํ อาหริสฺสตีติ
เอวเมตํ อาวุโส สารีปุตฺต ธาเรหีติ
ปุจฺเฉยฺยาม มยํ อายสฺมนฺตํ ฉนฺนํ กิญฺจิเทว เทสํ
สเจ อายสฺมา ฉนฺโน โอกาสํ กโรติ ปญฺหสฺส เวยฺยากรณายาติ
ปุจฺฉาวุโส สารีปุตฺต สุตฺวา เวทยามาติ จกฺขุํ อาวุโส ฉนฺน
จกฺขุวิญฺญาณํ จกฺขุวิญฺญาณวิญฺญาตพฺเพ ธมฺเม เอตํ มม
เอโสหมสฺมิ เอโส เม อตฺตาติ สมนุปสฺสสิ เป ชิวฺหํ อาวุโส
ฉนฺน ชิวฺหาวิญฺญาณํ ชิวฺหาวิญฺญาณวิญฺญาตพฺเพ ธมฺเม เอตํ มม
เอโสหมสฺมิ เอโส เม อตฺตาติ สมนุปสฺสสิ เป มนํ อาวุโส
ฉนฺน มโนวิญฺญาณํ มโนวิญฺญาณวิญฺญาตพฺเพ ธมฺเม เอตํ มม
เอโสหมสฺมิ เอโส เม อตฺตาติ สมนุปสฺสสีติ จกฺขุํ อาวุโส
สารีปุตฺต จกฺขุวิญฺญาณํ จกฺขุวิญฺญาณวิญฺญาตพฺเพ ธมฺเม เนตํ
มม เนโสหมสฺมิ น เมโส อตฺตาติ สมนุปสฺสามิ เป ชิวฺหํ
อาวุโส สารีปุตฺต ชิวฺหาวิญฺญาณํ ชิวฺหาวิญฺญาณวิญฺญาตพฺเพ ธมฺเม



เนตํ มม เนโสหมสฺมิ เป มนํ อาวุโส สารีปุตฺต
มโนวิญฺญาณํ มโนวิญฺญาณวิญฺญาตพฺเพ ธมฺเม เนตํ มม
เนโสหมสฺมิ น เมโส อตฺตาติ สมนุปสฺสามีติ
จกฺขุสฺมึ อาวุโส ฉนฺน จกฺขุวิญฺญาเณ จกฺขุวิญฺญาณวิญฺญาตพฺเพสุ
ธมฺเมสุ กึ ทิสฺวา กึ อภิญฺญาย จกฺขุํ จกฺขุวิญฺญาณํ
จกฺขุวิญฺญาณวิญฺญาตพฺเพ ธมฺเม เนตํ มม เนโสหมสฺมิ น เมโส
อตฺตาติ สมนุปสฺสสิ เป ชิวฺหาย อาวุโส ฉนฺน ชิวฺหาวิญฺญาเณ
ชิวฺหาวิญฺญาณวิญฺญาตพฺเพสุ ธมฺเมสุ กึ ทิสฺวา กึ อภิญฺญาย
ชิวฺหํ ชิวฺหาวิญฺญาณํ ชิวฺหาวิญฺญาณวิญฺญาตพฺเพ ธมฺเม เนตํ มม
เนโสหมสฺมิ น เมโส อตฺตาติ สมนุปสฺสสิ เป มนสฺมึ อาวุโส
ฉนฺน มโนวิญฺญาเณ มโนวิญฺญาณวิญฺญาตพฺเพสุ ธมฺเมสุ กึ ทิสฺวา
กึ อภิญฺญาย มนํ มโนวิญฺญาณํ มโนวิญฺญาณวิญฺญาตพฺเพ ธมฺเม
เนตํ มม เนโสหมสฺมิ น เมโส อตฺตาติ สมนุปสฺสสีติ
จกฺขุสฺมึ อาวุโส สารีปุตฺต จกฺขุวิญฺญาเณ
จกฺขุวิญฺญาณวิญฺญาตพฺเพสุ ธมฺเมสุ นิโรธํ ทิสฺวา นิโรธํ อภิญฺญาย จกฺขุํ
จกฺขุวิญฺญาณํ จกฺขุวิญฺญาณวิญฺญาตพฺเพ ธมฺเม เนตํ มม
เนโสหมสฺมิ น เมโส อตฺตาติ สมนุปสฺสามิ เป ชิวฺหาย อาวุโส
สารีปุตฺต ชิวฺหาวิญฺญาเณ ชิวฺหาวิญฺญาณวิญฺญาตพฺเพสุ ธมฺเมสุ
นิโรธํ ทิสฺวา นิโรธํ อภิญฺญาย ชิวฺหํ ชิวฺหาวิญฺญาณํ
ชิวฺหาวิญฺญาณวิญฺญาตพฺเพ ธมฺเม เนตํ มม เนโสหมสฺมิ น เมโส


อตฺตาติ สมนุปสฺสามิ เป มนสฺมึ อาวุโส สารีปุตฺต
มโนวิญฺญาเณ มโนวิญฺญาณวิญฺญาตพฺเพสุ ธมฺเมสุ นิโรธํ ทิสฺวา นิโรธํ
อภิญฺญาย มนํ มโนวิญฺญาณํ มโนวิญฺญาณวิญฺญาตพฺเพ ธมฺเม
เนตํ มม เนโสหมสฺมิ น เมโส อตฺตาติ สมนุปสฺสามีติ
เอวํ วุตฺเต อายสฺมา มหาจุนฺโท อายสฺมนฺตํ ฉนฺนํ
เอตทโวจ ตสฺมา ติหาวุโส ฉนฺน อิทมฺปิ ตสฺส ภควโต สาสนํ
นิจฺจกปฺปํ สาธุกํ มนสิกาตพฺพํ นิสฺสิตสฺส จลิตํ อนิสฺสิตสฺส
จลิตํ นตฺถิ จลิเต อสติ ปสฺสทฺธิ โหติ ปสฺสทฺธิยา สติ
นนฺทิ น โหติ นนฺทิยา อสติ อาคติคติ น โหติ อาคติคติยา
อสติ จตูปปาโต น โหติ จุตูปปาเต อสติ เนวิธ น หุรํ น
อุภยมนฺตเรน เอเสวนฺโต ทุกฺขสฺสาติ อถ โข อายสฺมา จ
สารีปุตฺโต อายสฺมา จ มหาจุนฺโท อายสฺมนฺตํ ฉนฺนํ อิมินา
โอวาเทน โอวทิตฺวา อุฏฺฐายาสนา ปกฺกมึสุ อถ โข อายสฺมา
ฉนฺโน อจิรปกฺกนฺเตสุ เตสุ อายสฺมนฺเตสุ สตฺถํ อาหเรสิ
อถ โข อายสฺมา สารีปุตฺโต เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข อายสฺมา สารีปุตฺโต ภควนฺตํ เอตทโวจ อายสฺมตา
ภนฺเต ฉนฺเนน สตฺถํ อาหริตํ ตสฺส กา คติ โก อภิสมฺปราโยติ
นนุ เต สารีปุตฺต ฉนฺเนน ภิกฺขุนา สมฺมุขาเยว อนุปวชฺชตา



พฺยากตาติ อตฺถิ ภนฺเต ปุพฺพวิชฺชนํ นาม วชฺชิคาโม
ตตฺถายสฺมโต ฉนฺนสฺส มิตฺตกุลานิ สุหชฺชกุลานิ อุปวชฺชกุลานีติ
โหนฺติ เหเต สารีปุตฺต ฉนฺนสฺส ภิกฺขุโน มิตฺตกุลานิ สุหชฺชกุลานิ
อุปวชฺชกุลานีติ น โข ปนาหํ สารีปุตฺต เอตฺตาวตา สอุปวชฺโชติ
วทามิ โย โข สารีปุตฺต อิมญฺจ กายํ นิกฺขิปติ อญฺญญฺจ
กายํ อุปาทิยติ ตมหํ สอุปวชฺโชติ วทามิ ตํ ฉนฺนสฺส
ภิกฺขุโน นตฺถิ อนุปวชฺชํ ฉนฺเนน ภิกฺขุนา สตฺถํ อาหริตนฺติ
เอวเมตํ สารีปุตฺต ธาเรหีติ จตุตฺถํ
อถ โข อายสฺมา ปุณฺโณ เยน ภควา เตนุปสงฺกมิ เป
เอกมนฺตํ นิสินฺโน โข อายสฺมา ปุณฺโณ ภควนฺตํ เอตทโวจ
สาธุ เม ภนฺเต ภควา สงฺขิตฺเตน ธมฺมํ เทเสตุ ยมหํ ภควโต
ธมฺมํ สุตฺวา เอโก วูปกฏฺโฐ อปฺปมตฺโต อาตาปี ปหิตตฺโต
วิหเรยฺยนฺติ สนฺติ โข ปุณฺณ จกฺขุวิญฺเญยฺยา รูปา อิฏฺฐา
กนฺตา มนาปา ปิยรูปา กามูปสญฺหิตา รชนิยา ตญฺเจ ภิกฺขุ
อภินนฺทติ อภิวทติ อชฺโฌสาย ติฏฺฐติ ตสฺส ตํ อภินนฺทโต
อภิวทโต อชฺโฌสาย ติฏฺฐโต อุปฺปชฺชติ นนฺทิ นนฺทิสมุทยา
ทุกฺขสมุทโย ปุณฺณาติ วทามิ เป สนฺติ โข ปุณฺณ ชิวฺหาวิญฺเญยฺยา
รสา เป สนฺติ โข ปุณฺณ มโนวิญฺเญยฺยา
ธมฺมา อิฏฺฐา กนฺตา มนาปา ปิยรูปา กามูปสญฺหิตา รชนิยา




ตญฺจ ภิกฺขุ อภินนฺทติ อภิวทติ อชฺโฌสาย ติฏฺฐติ ตสฺส ตํ
อภินนฺทโต อภิวทโต อชฺโฌสาย ติฏฺฐโต อุปฺปชฺชติ นนฺทิ นนฺทิสมุทยา
ทุกฺขสมุทโย ปุณฺณาติ วทามิ
สนฺติ โข ปุณฺณ จกฺขุวิญฺเญยฺยา รูปา อิฏฺฐา กนฺตา
มนาปา ปิยรูปา กามูปสญฺหิตา รชนิยา ตญฺเจ ภิกฺขุ นาภินนฺทติ
นาภิวทติ นาชฺโฌสาย ติฏฺฐติ ตสฺส ตํ อนภินนฺทโต อนภิวทโต
อนชฺโฌสาย ติฏฺฐโต นิรุชฺฌติ นนฺทิ นนฺทินิโรธา ทุกฺขนิโรโธ
ปุณฺณาติ วทามิ เป สนฺติ จ โข ปุณฺณ มโนวิญฺเญยฺยา
ธมฺมา อิฏฺฐา กนฺตา มนาปา ปิยรูปา กามูปสญฺหิตา รชนิยา
ตญฺเจ ภิกฺขุ นาภินนฺทติ นาภิวทติ นาชฺโฌสาย ติฏฺฐติ ตสฺส ตํ
อนภินนฺทโต อนภิวทโต อนชฺโฌสาย ติฏฺฐโต นิรุชฺฌติ นนฺทิ
นนฺทินิโรธา ทุกฺขนิโรโธ ปุณฺณาติ วทามิ อิมินา ตฺวํ ปุณฺณ
อารกา โส อิมสฺมา ธมฺมวินยาติ
เอวํ วุตฺเต อญฺญตโร ภิกฺขุ ภควนฺตํ เอตทโวจ เอตฺถาหํ
ภนฺเต อนสฺสาสํ อหํ หิ ภนฺเต ฉนฺนํ ผสฺสายตนานํ สมุทยญฺจ
อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ ยถาภูตํ นปฺปชานามีติ
ตํ กึ มญฺญสิ ภิกฺขุ จกฺขุํ เนตํ มม เนโสหมสฺมิ
น เมโส อตฺตาติ สมนุปสฺสสีติ เอวํ ภนฺเต สาธุ ภิกฺขุ
เอตฺถ จ เต ภิกฺขุ จกฺขุํ เนตํ มม เนโสหมสฺมิ น เมโส
อตฺตาติ เอวเมตํ ยถาภูตํ สมฺมปฺปญฺญาย สุทิฏฺฐํ ภวิสฺสติ



เอวนฺเต เอตํ ปฐมํ ผสฺสายตนํ ปหีนํ ภวิสฺสติ อายตึ อปุนพฺภวาย
เป ชิวฺหํ เนตํ มม เนโสหมสฺมิ น เมโส อตฺตาติ
สมนุปสฺสสีติ เอวํ ภนฺเต สาธุ ภิกฺขุ ตตฺถ เต ภิกฺขุ ชิวฺหา
เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย สุทิฏฺฐํ ภวิสฺสติ เอวํ เต เอตํ จตุตฺถํ ผสฺสายตนํ
ปหีนํ ภวิสฺสติ อายตึ อปุนพฺภวาย เป มนํ เนตํ มม
เนโสหมสฺมิ น เมโส อตฺตาติ สมนุปสฺสสีติ เอวํ ภนฺเต
เป สาธุ ปุณฺณ มยา สงฺขิตฺเตน โอวาเทน โอวทิโต
กตมสฺมึ ชนปเท วิหริสฺสสีติ อตฺถิ ภนฺเต สุนาปรนฺโต นาม
ชนปโท ตตฺถาหํ วิหริสฺสามีติ
จณฺฑา โข ปุณฺณ สุนาปรนฺตกา มนุสฺสา ผรุสา
โข ปุณฺณ สุนาปรนฺตกา มนุสฺสา สเจ ตํ ปุณฺณ สุนาปรนฺตกา
มนุสฺสา อกฺโกสิสฺสนฺติ ปริภาสิสฺสนฺติ ตตฺร เต ปุณฺณ กินฺติ
ภวิสฺสตีติ สเจ มํ ภนฺเต สุนาปรนฺตกา มนุสฺสา อกฺโกสิสฺสนฺติ
ปริภาสิสฺสนฺติ ตตฺร เม เอวํ ภวิสฺสติ ภทฺทกา วติเม สุนาปรนฺตกา
มนุสฺสา สุภทฺทกา วติเม สุนาปรนฺตกา มนุสฺสา ยํ มํ
นยิเม ปาณินา ปหารํ เทนฺตีติ เอวเมตฺถ ภควา ภวิสฺสติ
เอวเมตฺถ สุคต ภวิสฺสตีติ สเจ ปน เต ปุณฺณ สุนาปรนฺตกา
มนุสฺสา ปาณินา ปหารํ ทสฺสนฺติ ตตฺร ปน เต ปุณฺณ กินฺติ
ภวิสฺสตีติ สเจ เม ภนฺเต สุนาปรนฺตกา มนุสฺสา ปาณินา



ปหารํ ทสฺสนฺติ ตตฺร เม เอวํ ภวิสฺสติ ภทฺทกา วติเม สุนาปรนฺตกา
มนุสฺสา สุภทฺทกา วติเม สุนาปรนฺตกา มนุสฺสา ยํ
มํ นยิเม เลณฺฑุนา ปหารํ เทนฺตีติ เอวเมตฺถ ภควา ภวิสฺสติ
เอวเมตฺถ สุคต ภวิสฺสตีติ สเจ ปน เต ปุณฺณ สุนาปรนฺตกา
มนุสฺสา เลณฺฑุนา ปหารํ ทสฺสนฺติ ตตฺร ปน เต ปุณฺณ
กินฺติ ภวิสฺสตีติ สเจ เม ภนฺเต สุนาปรนฺตกา มนุสฺสา เลณฺฑุนา
ปหารํ ทสฺสนฺติ ตตฺร เม เอวํ ภวิสฺสติ ภทฺทกา วติเม สุนาปรนฺตกา
มนุสฺสา สุภทฺทกา วติเม สุนาปรนฺตกา มนุสฺสา ยํ
มํ นยิเม ทณฺเฑน ปหารํ เทนฺตีติ เอวเมตฺถ ภควา ภวิสฺสติ
เอวเมตฺถ สุคต ภวิสฺสตีติ สเจ ปน เต ปุณฺณ สุนาปรนฺตกา
มนุสฺสา ทณฺเฑน ปหารํ ทสฺสนฺติ ตตฺร ปน เต ปุณฺณ กินฺติ
ภวิสฺสตีติ สเจ เม ภนฺเต สุนาปรนฺตกา มนุสฺสา ทณฺเฑน
ปหารํ ทสฺสนฺติ ตตฺร เม เอวํ ภวิสฺสติ ภทฺทกา วติเม สุนาปรนฺตกา
มนุสฺสา สุภทฺทกา วติเม สุนาปรนฺตกา มนุสฺสา ยํ
มํ นยิเม สตฺเถน ปหารํ เทนฺตีติ เอวเมตฺถ ภควา ภวิสฺสติ
เอวเมตฺถ สุคต ภวิสฺสตีติ สเจ ปน เต ปุณฺณ สุนาปรนฺตกา
มนุสฺสา สตฺเถน ปหารํ ทสฺสนฺติ ตตฺร ปน เต ปุณฺณ กินฺติ
ภวิสฺสตีติ สเจ เม ภนฺเต สุนาปรนฺตกา มนุสฺสา สตฺเถน
ปหารํ ทสฺสนฺติ ตตฺร เม เอวํ ภวิสฺสติ ภทฺทกา วติเม สุนาปรนฺตกา
มนุสฺสา สุภทฺทกา วติเม สุนาปรนฺตกา มนุสฺสา ยํ มํ



นยิเม ติเณฺหน สตฺเถน ชีวิตา โวโรเปนฺตีติ เอวเมตฺถ ภควา
ภวิสฺสติ เอวเมตฺถ สุคต ภวิสฺสตีติ
สเจ ปน เต ปุณฺณ สุนาปรนฺตกา มนุสฺสา ติเณฺหน
สตฺเถน ชีวิตา โวโรเปสฺสนฺติ ตตฺร ปน เต ปุณฺณ กินฺติ
ภวิสฺสตีติ สเจ เม ภนฺเต สุนาปรนฺตกา มนุสฺสา ติเณฺหน
สตฺเถน ชีวิตา โวโรเปสฺสนฺติ ตตฺร เม เอวํ ภวิสฺสติ สนฺติ
โข ตสฺส ภควโต สาวกา กาเยน จ ชีวิเตน จ อฏฺฏิยมานา
หรายมานา ชิคุจฺฉมานา สตฺถหารกํ ปริเยสนฺติ ตํ เม อิทํ
ปริยิฏฺฐญฺเญว สตฺถหารกํ ลทฺธนฺติ เอวเมตฺถ ภควา ภวิสฺสติ
เอวเมตฺถ สุคต ภวิสฺสตีติ สาธุ สาธุ ปุณฺณ สิกฺขิสฺสสิ ตฺวํ
ปุณฺณ อิมินา ทมูปสเมน สมนฺนาคโต สุนาปรนฺตสฺมึ ชนปเท
วตฺถุํ ยสฺสทานิ ตฺวํ ปุณฺณ กาลํ มญฺญสีติ
อถ โข อายสฺมา ปุณฺโณ ภควโต ภาสิตํ อภินนฺทิตฺวา
อนุโมทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา
เสนาสนํ สํสาเมตฺวา ปตฺตจีวรํ อาทาย เยน สุนาปรนฺโต ชนปโท
เตน จาริกํ ปกฺกามิ อนุปุพฺเพน จาริกํ จรมาโน เยน สุนาปรนฺโต
ชนปโท ตทวสริ ตตฺร สุทํ อายสฺมา ปุณฺโณ สุนาปรนฺตสฺมึ
ชนปเท วิหรติ อถ โข อายสฺมา ปุณฺโณ เตเนว อนฺตรวสฺเสน
ปญฺจมตฺตานิ อุปาสกสตานิ ปฏิเทเสสิ เตเนว อนฺตรวสฺเสน ติสฺโส





วิชฺชา สจฺฉากาสิ เตเนว อนฺตรวสฺเสน ปรินิพฺพายิ อถ โข
สมฺพหุลา ภิกฺขู เยน ภควา เตนุปสงฺกมึสุ เอกมนฺตํ นิสินฺนา
โข เต ภิกฺขู ภควนฺตํ เอตทโวจุํ โย โส ภนฺเต ปุณฺโณ นาม
กุลปุตฺโต ภควตา สงฺขิตฺเตน โอวาเทน โอวทิโต โส กาลกโต
ตสฺส กา คติ โก อภิสมฺปราโยติ ปณฺฑิโต ภิกฺขเว ปุณฺโณ
กุลปุตฺโต อโหสิ สจฺจวาที ธมฺมสฺสานุธมฺมํ น จ ธมฺมาธิกรณํ
วิเหเสสิ ปรินิพฺพุโต ภิกฺขเว ปุณฺโณ กุลปุตฺโตติ ปญฺจมํ
อถ โข อายสฺมา พาหิโย เยน ภควา เตนุปสงฺกมิ เป
เอกมนฺตํ นิสินฺโน โข อายสฺมา พาหิโย ภควนฺตํ เอตทโวจ
สาธุ เม ภนฺเต ภควา สงฺขิตฺเตน ธมฺมํ เทเสตุ ยมหํ ภควโต
ธมฺมํ สุตฺวา เอโก วูปกฏฺโฐ อปฺปมตฺโต อาตาปี ปหิตตฺโต
วิหเรยฺยนฺติ ตํ กึ มญฺญสิ พาหิย จกฺขุํ นิจฺจํ วา อนิจฺจํ
วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ
ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ สมนุปสฺสิตุํ
เอตํ มม เอโสหมสฺมิ เอโส เม อตฺตาติ โน เหตํ
ภนฺเต รูปา นิจฺจา วา อนิจฺจา วาติ อนิจฺจา ภนฺเต
จกฺขุวิญฺญาณํ จกฺขุสมฺผสฺโส เป ยมฺปิทํ จกฺขุสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ นิจฺจํ
วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ
สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ




นุ ตํ สมนุปสฺสิตุํ เอตํ มม เอโสหมสฺมิ เอโส เม อตฺตาติ
โน เหตํ ภนฺเต เอวํ ปสฺสํ พาหิย สุตวา อริยสาวโก จกฺขุสฺมึปิ
นิพฺพินฺทติ จกฺขุวิญฺญาเณปิ นิพฺพินฺทติ จกฺขุสมฺผสฺเสปิ นิพฺพินฺทติ
เป ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ
วา อทุกฺขมสุขํ วา ตสฺมึปิ นิพฺพินฺทติ นิพฺพินฺทํ วิรชฺชติ วิราคา
วิมุจฺจติ วิมุตฺตสฺมึ วิมุตฺตมิติ ญาณํ โหติ ขีณา ชาติ วุสิตํ
พฺรหฺมจริยํ กตํ กรณียํ นาปรํ อิตฺถตฺตายาติ ปชานาตีติ
อถ โข อายสฺมา พาหิโย ภควโต ภาสิตํ อภินนฺทิตฺวา
อนุโมทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา
ปกฺกามิ อถ โข อายสฺมา พาหิโย เอโก วูปกฏฺโฐ อปฺปมตฺโต
อาตาปี ปหิตตฺโต วิหรนฺโต น จิรสฺเสว ยสฺสตฺถาย กุลปุตฺตา
สมฺมเทว อคารสฺมา อนคาริยํ ปพฺพชนฺติ ตทนุตฺตรํ พฺรหฺมจริยปริโยสานํ
ทิฏฺเฐ ว ธมฺเม สยํ อภิญฺญา สจฺฉิกตฺวา อุปสมฺปชฺช
วิหรติ ขีณา ชาติ วุสิตํ พฺรหฺมจริยํ กตํ กรณียํ นาปรํ
อิตฺถตฺตายาติ อพฺภญฺญาสิ อญฺญตโร จ ปนายสฺมา พาหิโย
อรหตํ อโหสีติ ฉฏฺฐํ
เอชา ภิกฺขเว โรโค เอชา คณฺโฑ เอชา สลฺลํ
ตสฺมา ติห ภิกฺขเว ตถาคโต อเนโช วิหรติ วีตสลฺโล ตสฺมา
ติห ภิกฺขเว ภิกฺขุ เจปิ อากงฺเขยฺย อเนโช วิหเรยฺยํ วีตสลฺโลติ
จกฺขุํ น มญฺเญยฺย จกฺขุสฺมึ น มญฺเญยฺย จกฺขุโต น มญฺเญยฺย



จกฺขุํ เมติ น มญฺเญยฺย รูเป น มญฺเญยฺย รูเปสุ น มญฺเญยฺย
รูปโต น มญฺเญยฺย รูปา เมติ น มญฺเญยฺย จกฺขุวิญฺญาณํ
น มญฺเญยฺย จกฺขุวิญฺญาณสฺมึ น มญฺเญยฺย จกฺขุวิญฺญาณโต
น มญฺเญยฺย จกฺขุวิญฺญาณํ เมติ น มญฺเญยฺย จกฺขุสมฺผสฺสํ
น มญฺเญยฺย จกฺขุสมฺผสฺสสฺมึ น มญฺเญยฺย จกฺขุสมฺผสฺสโต
น มญฺเญยฺย จกฺขุสมฺผสฺโส เมติ น มญฺเญยฺย ยมฺปิทํ จกฺขุสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ น มญฺเญยฺย ตสฺมึปิ น มญฺเญยฺย ตโตปิ น มญฺเญยฺย
ตมฺเมติ น มญฺเญยฺย โสตํ น มญฺเญยฺย ฆานํ น มญฺเญยฺย
ชิวฺหํ น มญฺเญยฺย ชิวฺหาย น มญฺเญยฺย ชิวฺหาโต น มญฺเญยฺย
ชิวฺหา เมติ น มญฺเญยฺย รเส น มญฺเญยฺย ชิวฺหาวิญฺญาณํ
น มญฺเญยฺย ชิวฺหาสมฺผสฺสํ น มญฺเญยฺย ยมฺปิทํ ชิวฺหาสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ น มญฺเญยฺย ตสฺมึปิ น มญฺเญยฺย ตโตปิ น มญฺเญยฺย
ตมฺเมติ น มญฺเญยฺย กายํ น มญฺเญยฺย มนํ น มญฺเญยฺย
มนสฺมึ น มญฺเญยฺย มนโต น มญฺเญยฺย มโน เมติ น
มญฺเญยฺย ธมฺเม น มญฺเญยฺย มโนวิญฺญาณํ มโนสมฺผสฺสํ
ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา
อทุกฺขมสุขํ วา ตมฺปิ น มญฺเญยฺย ตสฺมึปิ น มญฺเญยฺย
ตโตปิ น มญฺเญยฺย ตมฺเมติ น มญฺเญยฺย สพฺพํ น มญฺเญยฺย


สพฺพสฺมึ น มญฺเญยฺย สพฺพโต น มญฺเญยฺย สพฺพํ เมติ
น มญฺเญยฺย โส เอวํ อมญฺญมาโน น กิญฺจิ โลเก อุปาทิยติ
อนุปาทิยํ น ปริตสฺสติ อปริตสฺสํ ปจฺจตฺตญฺเญว ปรินิพฺพายติ
ขีณา ชาติ วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ
ปชานาตีติ
เอชา ภิกฺขเว โรโค เอชา คณฺโฑ เอชา สลฺลํ ตสฺมา
ติห ภิกฺขเว ตถาคโต อเนโช วิหรติ วีตสลฺโล ตสฺมา ติห ภิกฺขเว
ภิกฺขุ เจปิ อากงฺเขยฺย อเนโช วิหเรยฺยํ วีตสลฺโลติ สตฺตมํ
จกฺขุํ น มญฺเญยฺย จกฺขุสฺมึ น มญฺเญยฺย จกฺขุโต
น มญฺเญยฺย จกฺขุํ เมติ น มญฺเญยฺย รูเป น มญฺเญยฺย จกฺขุวิญฺญาณํ
จกฺขุสมฺผสฺสํ ยมฺปิทํ จกฺขุสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ น มญฺเญยฺย
ตสฺมึปิ น มญฺเญยฺย ตโตปิ น มญฺเญยฺย ตมฺเมติ น มญฺเญยฺย
ยํ หิ ภิกฺขเว มญฺญติ ยสฺมึ มญฺญติ ยโต มญฺญติ ยํ เมติ
มญฺญติ ตโต ตํ โหติ อญฺญถา อญฺญถาภาวี ภวสตฺโต
โลโก ภวเมว อภินนฺทติ เป ชิวฺหํ น มญฺเญยฺย ชิวฺหาย น
มญฺเญยฺย ชิวฺหาโต น มญฺเญยฺย ชิวฺหา เมติ น มญฺเญยฺย
รเส น มญฺเญยฺย ชิวฺหาวิญฺญาณํ ชิวฺหาสมฺผสฺสํ ยมฺปิทํ
ชิวฺหาสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา
อทุกฺขมสุขํ วา ตมฺปิ น มญฺเญยฺย ตสฺมึปิ น มญฺเญยฺย



ตโตปิ น มญฺเญยฺย ตมฺเมติ น มญฺเญยฺย ยํ หิ ภิกฺขเว
มญฺญติ ยสฺมึ มญฺญติ ยโต มญฺญติ ยํ เมติ มญฺญติ
ตโต ตํ โหติ อญฺญถา อญฺญถาภาวี ภวสตฺโต โลโก ภวเมว
อภินนฺทติ เป มนํ น มญฺเญยฺย มนสฺมึ น มญฺเญยฺย
มนโต น มญฺเญยฺย มโน เมติ น มญฺเญยฺย ธมฺเม น
มญฺเญยฺย มโนวิญฺญาณํ มโนสมฺผสฺสํ ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ น มญฺเญยฺย ตสฺมึปิ น มญฺเญยฺย ตโตปิ น มญฺเญยฺย
ตมฺเมติ น มญฺเญยฺย ยํ หิ ภิกฺขเว มญฺญติ ยสฺมึ มญฺญติ
ยโต มญฺญติ ยมฺเมติ มญฺญติ ตโต ตํ โหติ อญฺญถา
อญฺญถาภาวี ภวสตฺโต โลโก ภวเมว อภินนฺทติ ยาวตา
ภิกฺขเว ขนฺธธาตุอายตนา ตมฺปิ น มญฺเญยฺย ตสฺมึปิ น
มญฺเญยฺย ตโตปิ น มญฺเญยฺย ตํ เมติ น มญฺเญยฺย
โส เอวํ อมญฺญมาโน น กิญฺจิ โลเก อุปาทิยติ อนุปาทิยํ
น ปริตสฺสติ อปริตสฺสํ ปจฺจตฺตญฺเญว ปรินิพฺพายติ ขีณา
ชาติ วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ
ปชานาตีติ อฏฺฐมํ
ทฺวยํ โว ภิกฺขเว เทสิสฺสามิ ตํ สุณาถ กิญฺจ
ภิกฺขเว ทฺวยํ จกฺขุญฺเจว รูปา จ โสตญฺจ สทฺทา จ
ฆานญฺจ คนฺธา จ ชิวฺหา จ รสา จ กาโย จ โผฏฺฐพฺพา



จ มโน จ ธมฺมา จ อิทํ วุจฺจติ ภิกฺขเว ทฺวยํ โย
ภิกฺขเว เอวํ วเทยฺย อหเมตํ ทฺวยํ ปจฺจกฺขาย อญฺญํ ทฺวยํ
ปญฺญเปสฺสามีติ ตสฺส วาจา วตฺถุ เทวสฺส ปุฏฺโฐ จ น
สมฺปาเยยฺย อุตฺตรึ จ วิฆาตํ อาปชฺเชยฺย ตํ กิสฺส เหตุ
ยถา ตํ ภิกฺขเว อวิสยสฺมินฺติ นวมํ
ทฺวยํ ภิกฺขเว ปฏิจฺจ วิญฺญาณํ สมฺโภติ กถญฺจ
ภิกฺขเว ทฺวยํ ปฏิจฺจ วิญฺญาณํ สมฺโภติ จกฺขุญฺจ ปฏิจฺจ
รูเป จ อุปฺปชฺชติ จกฺขุวิญฺญาณํ จกฺขุํ อนิจฺจํ วิปริณามิ
อญฺญถาภาวิ รูปา อนิจฺจา วิปริณามิโน อญฺญถาภาวิโน อิตฺเถตํ
ทฺวยํ จลญฺเจว พฺยาธญฺจ อนิจฺจํ วิปริณามิ อญฺญถาภาวิ จกฺขุวิญฺญาณํ
อนิจฺจํ วิปริณามิ อญฺญถาภาวิ โยปิ เหตุ โยปิ
ปจฺจโย จกฺขุวิญฺญาณสฺส อุปฺปาทาย โสปิ เหตุ โสปิ ปจฺจโย
อนิจฺโจ วิปริณามี อญฺญถาภาวี อนิจฺจํ โข ปน ภิกฺขเว
ปจฺจยํ ปฏิจฺจ อุปฺปนฺนํ จกฺขุวิญฺญาณํ กุโต นิจฺจํ ภวิสฺสติ
โย โข ภิกฺขเว อิเมสํ ติณฺณํ ธมฺมานํ สงฺคติ สนฺนิปาโต 
สมวาโย อยํ วุจฺจติ ภิกฺขเว จกฺขุสมฺผสฺโส
จกฺขุสมฺผสฺโสปิ อนิจฺโจ วิปริณามี อญฺญถาภาวี โยปิ
เหตุ โยปิ ปจฺจโย จกฺขุสมฺผสฺสสฺส อุปฺปาทาย โสปิ เหตุ โสปิ
ปจฺจโย อนิจฺโจ วิปริณามี อญฺญถาภาวี อนิจฺจํ โข ปน ภิกฺขเว
ปจฺจยํ ปฏิจฺจ อุปฺปนฺโน จกฺขุสมฺผสฺโส กุโต นิจฺโจ ภวิสฺสติ



ผุฏฺโฐ ภิกฺขเว เวเทติ ผุฏฺโฐ เจเตติ ผุฏฺโฐ สญฺชานาติ อิตฺเถเตปิ
ธมฺมา จลา เจว พฺยาธา จ อนิจฺจา วิปริณามิโน อญฺญถาภาวิโน
เป ชิวฺหญฺจ ปฏิจฺจ รเส จ อุปฺปชฺชติ ชิวฺหาวิญฺญาณํ
ชิวฺหา อนิจฺจา วิปริณามี อญฺญถาภาวี รสา อนิจฺจา วิปริณามิโน
อญฺญถาภาวิโน อิตฺเถตํ ทฺวยํ จลญฺเจว พฺยาธญฺจ อนิจฺจํ
วิปริณามิ อญฺญถาภาวิ ชิวฺหาวิญฺญาณํ อนิจฺจํ วิปริณามิ อญฺญถาภาวิ
โยปิ เหตุ โยปิ ปจฺจโย ชิวฺหาวิญฺญาณสฺส อุปฺปาทาย
โสปิ เหตุ โสปิ ปจฺจโย อนิจฺโจ วิปริณามี อญฺญถาภาวี
อนิจฺจํ โข ปน ภิกฺขเว ปจฺจยํ ปฏิจฺจ อุปฺปนฺนํ ชิวฺหาวิญฺญาณํ
กุโต นิจฺจํ ภวิสฺสติ โย โข ภิกฺขเว อิเมสํ ติณฺณํ ธมฺมานํ 
สงฺคติ สนฺนิปาโต สมวาโย อยํ วุจฺจติ ภิกฺขเว ชิวฺหาสมฺผสฺโส
ชิวฺหาสมฺผสฺโสปิ อนิจฺโจ วิปริณามี อญฺญถาภาวี โยปิ
เหตุ โยปิ ปจฺจโย ชิวฺหาสมฺผสฺสสฺส อุปฺปาทาย โสปิ เหตุ โสปิ
ปจฺจโย อนิจฺโจ วิปริณามี อญฺญถาภาวี อนิจฺจํ โข ปน
ภิกฺขเว ปจฺจยํ ปฏิจฺจ อุปฺปนฺโน ชิวฺหาสมฺผสฺโส กุโต นิจฺโจ
ภวิสฺสติ ผุฏฺโฐ ภิกฺขเว เวเทติ ผุฏฺโฐ เจเตติ ผุฏฺโฐ
สญฺชานาติ อิตฺเถเตปิ ธมฺมา จลา เจว พฺยาธา จ อนิจฺจา
วิปริณามิโน อญฺญถาภาวิโน เป มนญฺจ ปฏิจฺจ ธมฺเม จ
อุปฺปชฺชติ มโนวิญฺญาณํ มโน อนิจฺโจ วิปริณามี อญฺญถาภาวี
ธมฺมา อนิจฺจา วิปริณามิโน อญฺญถาภาวิโน อิตฺเถตํ ทฺวยํ



จลญฺเจว พฺยาธญฺจ อนิจฺจํ วิปริณามิ อญฺญถาภาวิ มโนวิญฺญาณํ
อนิจฺจํ วิปริณามิ อญฺญถาภาวิ โยปิ เหตุ โยปิ
ปจฺจโย มโนวิญฺญาณสฺส อุปฺปาทาย โสปิ เหตุ โสปิ ปจฺจโย
อนิจฺโจ วิปริณามี อญฺญถาภาวี อนิจฺจํ โข ปน ภิกฺขเว
ปจฺจยํ ปฏิจฺจ อุปฺปนฺนํ มโนวิญฺญาณํ กุโต นิจฺจํ ภวิสฺสติ
โย โข ภิกฺขเว อิเมสํ ติณฺณํ ธมฺมานํ สงฺคติ สนฺนิปาโต 
สมวาโย อยํ วุจฺจติ ภิกฺขเว มโนสมฺผสฺโส
มโนสมฺผสฺโสปิ อนิจฺโจ วิปริณามี อญฺญถาภาวี
โยปิ เหตุ โยปิ ปจฺจโย มโนสมฺผสฺสสฺส อุปฺปาทาย โสปิ เหตุ
โสปิ ปจฺจโย อนิจฺโจ วิปริณามี อญฺญถาภาวี อนิจฺจํ โข ปน
ภิกฺขเว ปจฺจยํ ปฏิจฺจ อุปฺปนฺโน มโนสมฺผสฺโส กุโต นิจฺโจ
ภวิสฺสติ ผุฏฺโฐ ภิกฺขเว เวเทติ ผุฏฺโฐ เจเตติ ผุฏฺโฐ
สญฺชานาติ อิตฺเถเตปิ ธมฺมา จลา เจว พฺยาธา จ อนิจฺจา
วิปริณามิโน อญฺญถาภาวิโน เอวํ ภิกฺขเว ทฺวยํ ปฏิจฺจ
มโนวิญฺญาณํ สมฺโภตีติ ทสมํ
ฉนฺนวคฺโค จตุตฺโถ
ตสฺสุทฺทานํ
ปโลกสุญฺญา สงฺขิตฺตํ ฉนฺโน ปุณฺโณ จ พาหิโย
เอเชน จ เทฺว วุตฺตา ทฺวเยหิ อปเร เทฺวติ




ฉยิเม ภิกฺขเว ผสฺสายตนา อทนฺตา อคุตฺตา อรกฺขิตา
อสํวุตา ทุกฺขาธิวาหา โหนฺติ กตเม ฉ จกฺขุํ ภิกฺขเว
ผสฺสายตนํ อทนฺตํ อคุตฺตํ อรกฺขิตํ อสํวุตํ ทุกฺขาธิวาหํ โหติ
เป ชิวฺหา ภิกฺขเว ผสฺสายตนํ อทนฺตํ อคุตฺตํ อรกฺขิตํ
อสํวุตํ ทุกฺขาธิวาหํ โหติ เป มโน ภิกฺขเว ผสฺสายตนํ
อทนฺตํ อคุตฺตํ อรกฺขิตํ อสํวุตํ ทุกฺขาธิวาหํ โหติ อิเม โข
ภิกฺขเว ฉ ผสฺสายตนา อทนฺตา อคุตฺตา อรกฺขิตา อสํวุตา
ทุกฺขาธิวาหา โหนฺติ
ฉยิเม ภิกฺขเว ผสฺสายตนา สุทนฺตา สุคุตฺตา สุรกฺขิตา
สุสํวุตา สุขาธิวาหา โหนฺติ กตเม ฉ จกฺขุํ ภิกฺขเว ผสฺสายตนํ
สุทนฺตํ สุคุตฺตํ สุรกฺขิตํ สุสํวุตํ สุขาธิวาหํ โหติ เป ชิวฺหา
ภิกฺขเว ผสฺสายตนํ สุทนฺตํ สุคุตฺตํ สุรกฺขิตํ สุสํวุตํ สุขาธิวาหํ
โหติ เป มโน ภิกฺขเว ผสฺสายตนํ สุทนฺตํ สุคุตฺตํ สุรกฺขิตํ
สุสํวุตํ สุขาธิวาหํ โหติ อิเม โข ภิกฺขเว ฉ ผสฺสายตนา
สุทนฺตา สุคุตฺตา สุรกฺขิตา สุสํวุตา สุขาธิวาหา โหนฺตีติ
อิทมโวจ ภควา เป เอตทโวจ สตฺถา
ฉเฬว ผสฺสายตนานิ ภิกฺขเว อสํวุโต ยตฺถ ทุกฺขํ นิคจฺฉติ
เตสญฺจ เย สํวรณํ อเวทิสุํ สทฺธา ทุติยา วิหรนฺตานวสฺสุตา
ทิสฺวาน รูปานิ มโนรมานิ อโถปิ ทิสฺวา อมโนรมานิ



มโนรเม ราคปถํ วิโนทเย น จาปฺปิยมฺเมติ มนํ ปโทสเย
สทฺทญฺจ สุตฺวา ทุติยํ ปิยาปฺปิยํ ปิยมฺหิ สทฺเทน สมุจฺฉิโต สิยา
อโถ ปิเย โทสคตํ วิโนทเย น จาปฺปิยมฺเมติ มนํ ปโทสเย
คนฺธญฺจ ฆตฺวา สุรภึ มโนรมํ อโถปิ ฆตฺวา อสุจึ อกนฺติยํ
อกนฺติยสฺมึ ปฏิฆํ วิโนทเย ฉนฺทานุนีโต น จ กนฺติเย สิยา
รสญฺจ โภตฺวา ปริตํ จ สาทุ อโถปิ โภตฺวา น อสาทุเมกทา
สาทท รสํ นาชฺโฌสาย ภุญฺชติ วิโรธมาสาทุ สุโน ปทํสเย
ผสฺเสน ผุฏฺโฐ น สุเขน มชฺเฌ ทุกฺเขน ผุฏฺโฐปิ น สมฺปเวเธ
ผสฺสทฺวยํ สุขทุกฺขํ อุเปกฺเข อนานุรุทฺโธ อวิรุทฺธ เกนจิ
ปปญฺจสญฺญา อิตรีตรา นรา ปปญฺจยนฺตา อุปยนฺติ สญฺญิโน
มโนมยํ เคหสิตญฺจ สพฺพํ ปนุชฺช เนกฺขมฺมสิตํ หิ อิริยติ
เอวํ มโน ฉสฺสุ ยทา สุภาวิโต ผุฏฺฐสฺส จิตฺตํ น วิกมฺปเต กฺวจิ
เต ราคโทสํ หิ อภิภุยฺย ภิกฺขโว ภวถ ชาติมรณสฺส ปารคาติ
ปฐมํ
อถ โข อายสฺมา มาลุกฺยปุตฺโต อาตาปี ปหิตตฺโต
เยน ภควา เตนุปสงฺกมิ เป เอกมนฺตํ นิสินฺโน โข อายสฺมา
มาลุกฺยปุตฺโต ภควนฺตํ เอตทโวจ สาธุ เม ภนฺเต ภควา สงฺขิตฺเตน
ธมฺมํ เทเสตุ ยมหํ ภควโต ธมฺมํ สุตฺวา เอโก วูปกฏฺโฐ







อปฺปมตฺโต อาตาปี ปหิตตฺโต วิหเรยฺยนฺติ เอตฺถทานิ มาลุกฺยปุตฺต
กึ ทหเร ภิกฺขู วกฺขามิ ยตฺร หิ นาม ตฺวํ ชิณฺโณ
วุฑฺโฒ มหลฺลโก อทฺธคโต วโยอนุปฺปตฺโต สงฺขิตฺเตน โอวาทํ
ยาจสีติ
กิญฺจาปิหํ ภนฺเต ชิณฺโณ วุฑฺโฒ มหลฺลโก อทฺธคโต
วโยอนุปฺปตฺโต เทเสตุ เม ภนฺเต ภควา สงฺขิตฺเตน ธมฺมํ
เทเสตุ สุคโต สงฺขิตฺเตน ธมฺมํ อปฺเปว นามาหํ ภควโต
ภาสิตสฺส อตฺถํ อาชาเนยฺยํ อปฺเปว นามาหํ ภควโต ภาสิตสฺส
ทายาโท อสฺสนฺติ ตํ กึ มญฺญสิ มาลุกฺยปุตฺต เย เต
จกฺขุวิญฺเญยฺยา รูปา อทิฏฺฐา อทิฏฺฐปุพฺพา น จ ปสฺสิ น จ
เต โหติ ปสฺเสยฺยนฺติ อตฺถิ เต ตตฺถ ฉนฺโท วา ราโค วา
เปมํ วาติ โน เหตํ ภนฺเต เย เต โสตวิญฺเญยฺยา สทฺทา
อสฺสุตา อสฺสุตปุพฺพา น จ สุณาสิ น จ เต โหติ สุเณยฺยนฺติ
อตฺถิ เต ตตฺถ ฉนฺโท วา ราโค วา เปมํ วาติ โน
เหตํ ภนฺเต เย เต ฆานวิญฺเญยฺยา คนฺธา อฆายิตา อฆายิตปุพฺพา
น จ ฆายสิ น จ เต โหติ ฆาเยยฺยนฺติ อตฺถิ
เต ตตฺถ เป เย เต ชิวฺหาวิญฺเญยฺยา รสา อสายิตา
อสายิตปุพฺพา น จ สายสิ น จ เต โหติ สาเยยฺยนฺติ
อตฺถิ เต ตตฺถ เป เย เต กายวิญฺเญยฺยา โผฏฺฐพฺพา
อสมฺผุฏฺฐา อสมฺผุฏฺฐปุพฺพา น จ ผุสฺสิ น จ เต โหติ
ผุเสยฺยนฺติ อตฺถิ เต ตตฺถ เป เย เต มโนวิญฺเญยฺยา




ธมฺมา อวิญฺญาตา อวิญฺญาตปุพฺพา น จ วิชานาสิ น จ
เต โหติ วิชาเนยฺยนฺติ อตฺถิ เต ตตฺถ ฉนฺโท วา ราโค วา
เปมํ วาติ โน เหตํ ภนฺเต
เอตฺถ จ เต มาลุกฺยปุตฺต ทิฏฺฐสุตมุตวิญฺญาตพฺเพสุ
ธมฺเมสุ ทิฏฺเฐ ทิฏฺฐมตฺตํ ภวิสฺสติ สุเต สุตมตฺตํ ภวิสฺสติ
มุเต มุตมตฺตํ ภวิสฺสติ วิญฺญาเต วิญฺญาตมตฺตํ ภวิสฺสติ
ยโต โข เต มาลุกฺยปุตฺต ทิฏฺฐสุตมุตวิญฺญาตพฺเพสุ ธมฺเมสุ
ทิฏฺเฐ ทิฏฺฐมตฺตํ ภวิสฺสติ สุเต สุตมตฺตํ ภวิสฺสติ มุเต มุตมตฺตํ
ภวิสฺสติ วิญฺญาเต วิญฺญาตมตฺตํ ภวิสฺสติ ตโต ตฺวํ มาลุกฺยปุตฺต
น เตน ยโต ตฺวํ มาลุกฺยปุตฺต น เตน ตโต ตฺวํ
มาลุกฺยปุตฺต น ตตฺถ ยโต ตฺวํ มาลุกฺยปุตฺต น ตตฺถ ตโต
ตฺวํ มาลุกฺยปุตฺต เนวิธ น หุรํ น อุภยมนฺตเรน เอเสวนฺโต
ทุกฺขสฺสาติ อิมสฺส ขฺวาหํ ภนฺเต ภควโต สงฺขิตฺเตน ภาสิตสฺส
วิตฺถาเรน อตฺถํ อาชานามิ
รูปํ ทิสฺวา สติ มุฏฺฐา ปิยํ นิมิตฺตํ มนสิกโรโต
สารตฺตจิตฺโต เวเทติ ตญฺจ อชฺโฌสา ติฏฺฐติ
ตสฺส วฑฺฒนฺติ เวทนา อเนกา รูปสมฺภวา
อภิชฺฌา จ วิเหสา จ จิตฺตมสฺสูปหญฺญติ
เอวํ อาจินโต ทุกฺขํ อารา นิพฺพาน วุจฺจติ
สทฺทํ สุตฺวา สติ มุฏฺฐา ปิยํ นิมิตฺตํ มนสิกโรโต
สารตฺตจิตฺโต เวเทติ ตญฺจ อชฺโฌสา ติฏฺฐติ



ตสฺส วฑฺฒนฺติ เวทนา อเนกา สทฺทสมฺภวา
อภิชฺฌา จ วิเหสา จ จิตฺตมสฺสูปหญฺญติ
เอวํ อาจินโต ทุกฺขํ อารา นิพฺพาน วุจฺจติ
คนฺธํ ฆาตฺวา สติ มุฏฺฐา ปิยํ นิมิตฺตํ มนสิกโรโต
สารตฺตจิตฺโต เวเทติ ตญฺจ อชฺโฌสา ติฏฺฐติ
ตสฺส วฑฺฒนฺติ เวทนา อเนกา คนฺธสมฺภวา
อภิชฺฌา จ วิเหสา จ จิตฺตมสฺสูปหญฺญติ
เอวํ อาจินโต ทุกฺขํ อารา นิพฺพาน วุจฺจติ
รสํ โภตฺวา สติ มุฏฺฐา ปิยํ นิมิตฺตํ มนสิกโรโต
สารตฺตจิตฺโต เวเทติ ตญฺจ อชฺโฌสา ติฏฺฐติ
ตสฺส วฑฺฒนฺติ เวทนา อเนกา รสสมฺภวา
เป อารา นิพฺพาน วุจฺจติ
โผฏฺฐพฺพํ ผุสฺส สติ มุฏฺฐา ปิยํ นิมิตฺตํ มนสิกโรโต
สารตฺตจิตฺโต เวเทติ ตญฺจ อชฺโฌสา ติฏฺฐติ
ตสฺส วฑฺฒนฺติ เวทนา อเนกา โผฏฺฐพฺพสมฺภวา
เป อารา นิพฺพาน วุจฺจติ
ธมฺมํ ญตฺวา สติ มุฏฺฐา ปิยํ นิมิตฺตํ มนสิกโรโต
สารตฺตจิตฺโต เวเทติ ตญฺจ อชฺโฌสา ติฏฺฐติ
ตสฺส วฑฺฒนฺติ เวทนา อเนกา ธมฺมสมฺภวา
อภิชฺฌา จ วิเหสา จ จิตฺตมสฺสูปหญฺญติ



เอวํ อาจินโต ทุกฺขํ อารา นิพฺพาน วุจฺจติ
น โส รชฺชติ รูเปสุ รูปํ ทิสฺวา ปฏิสฺสโต
วิรตฺตจิตฺโต เวเทติ ตญฺจ นาชฺโฌสา ติฏฺฐติ
ยถาสฺส ปสฺสโต รูปํ เสวโต จาปิ เวทนํ
ขิยฺยติ โน ปจิยติ เอวํ โส จรตี สโต
เอวํ อปจินโต ทุกฺขํ สนฺติเก นิพฺพาน วุจฺจติ
น โส รชฺชติ สทฺเทสุ สทฺทํ สุตฺวา ปฏิสฺสโต
วิรตฺตจิตฺโต เวเทติ ตญฺจ นาชฺโฌสา ติฏฺฐติ
ยถาสฺส สุณโต สทฺทํ เสวโต จาปิ เวทนํ
ขิยฺยติ โน ปจิยติ เอวํ โส จรตี สโต
เอวํ อปจินโต ทุกฺขํ สนฺติเก นิพฺพาน วุจฺจติ
น โส รชฺชติ คนฺเธสุ คนฺธํ ฆาตฺวา ปฏิสฺสโต
วิรตฺตจิตฺโต เวเทติ ตญฺจ นาชฺโฌสา ติฏฺฐติ
ยถาสฺส ฆายโต คนฺธํ เสวโต จาปิ เวทนํ
ขิยฺยติ โน ปจิยติ เอวํ โส จรตี สโต
เอวํ อปจินโต ทุกฺขํ สนฺติเก นิพฺพาน วุจฺจติ
น โส รชฺชติ รเสสุ รสํ โภตฺวา ปฏิสฺสโต
วิรตฺตจิตฺโต เวเทติ ตญฺจ นาชฺโฌสา ติฏฺฐติ
ยถาสฺส สายโต รสํ เสวโต จาปิ เวทนํ
เป สนฺติเก นิพฺพาน วุจฺจติ


น โส รชฺชติ ผสฺเสสุ ผสฺสํ ผุสฺส ปฏิสฺสโต
วิรตฺตจิตฺโต เวเทติ ตญฺจ นาชฺโฌสา ติฏฺฐติ
ยถาสฺส ผุสโต ผสฺสํ เสวโต จาปิ เวทนํ
เป สนฺติเก นิพฺพาน วุจฺจติ
น โส รชฺชติ ธมฺเมสุ ธมฺมํ ญตฺวา ปฏิสฺสโต
วิรตฺตจิตฺโต เวเทติ ตญฺจ นาชฺโฌสา ติฏฺฐติ
ยถาสฺส ชานโต ธมฺมํ เสวโต จาปิ เวทนํ
ขิยฺยติ โน ปจิยติ เอวํ โส จรตี สโต
เอวํ อปจินโต ทุกฺขํ สนฺติเก นิพฺพาน วุจฺจติ
อิมสฺส ขฺวาหํ ภนฺเต ภควตา สงฺขิตฺเตน ภาสิตสฺส เอวํ วิตฺถาเรน
อตฺถํ อาชานามีติ
สาธุ สาธุ มาลุกฺยปุตฺต สาธุ โข ตฺวํ มาลุกฺยปุตฺต
มยา สงฺขิตฺเตน ภาสิตสฺส วิตฺถาเรน อตฺถํ อาชานาสิ
รูปํ ทิสฺวา สติ มุฏฺฐา ปิยํ นิมิตฺตํ มนสิกโรโต
สารตฺตจิตฺโต เวเทติ ตญฺจ อชฺโฌสา ติฏฺฐติ
ตสฺส วฑฺฒนฺติ เวทนา อเนกา รูปสมฺภวา
อภิชฺฌา จ วิเหสา จ จิตฺตมสฺสูปหญฺญติ
เอวํ อาจินโต ทุกฺขํ อารา นิพฺพาน วุจฺจติ เป
น โส รชฺชติ ธมฺเมสุ ธมฺมํ ญตฺวา ปฏิสฺสโต
วิรตฺตจิตฺโต เวเทติ ตญฺจ นาชฺโฌสา ติฏฺฐติ


ยถาสฺส ชานโต ธมฺมํ เสวโต จาปิ เวทนํ
ขิยฺยติ โน ปจิยติ เอวํ โส จรตี สโต
เอวํ อปจินโต ทุกฺขํ เป สนฺติเก นิพฺพาน วุจฺจติ
อิมสฺส โข มาลุกฺยปุตฺต มยา สงฺขิตฺเตน ภาสิตสฺส เอวํ
วิตฺถาเรน อตฺโถ ทฏฺฐพฺโพติ
อถ โข อายสฺมา มาลุกฺยปุตฺโต ภควโต ภาสิตํ
อภินนฺทิตฺวา อนุโมทิตฺวา อุฏฺฐายาสนา ภควนฺตํ อภิวาเทตฺวา
ปทกฺขิณํ กตฺวา ปกฺกามิ อถ โข อายสฺมา มาลุกฺยปุตฺโต
เอโก วูปกฏฺโฐ อปฺปมตฺโต อาตาปี ปหิตตฺโต วิรหนฺโต น
จิรสฺเสว ยสฺสตฺถาย กุลปุตฺตา สมฺมเทว อคารสฺมา อนคาริยํ
ปพฺพชนฺติ ตทนุตฺตรํ พฺรหฺมจริยปริโยสานํ ทิฏฺเฐ ว ธมฺเม สยํ
อภิญฺญา สจฺฉิกตฺวา อุปสมฺปชฺช วิหาสิ ขีณา ชาติ วุสิตํ
พฺรหฺมจริยํ กตํ กรณียํ นาปรํ อิตฺถตฺตายาติ อพฺภญฺญาสิ
อญฺญตโร จ ปนายสฺมา มาลุกฺยปุตฺโต อรหตํ อโหสีติ ทุติยํ
ปริหานธมฺมญฺจ โว ภิกฺขเว เทสิสฺสามิ อปริหานธมฺมญฺจ
ฉ จ อภิภายตนานิ ตํ สุณาถ กถญฺจ ภิกฺขเว
ปริหานธมฺโม โหติ อิธ ภิกฺขเว ภิกฺขุโน จกฺขุนา รูปํ ทิสฺวา
อุปฺปชฺชนฺติ ปาปกา อกุสลา ธมฺมา สรสงฺกปฺปา สญฺโญชนิยา
ตญฺเจ ภิกฺขุ อธิวาเสติ นปฺปชหติ น วิโนเทติ น พฺยนฺตีกโรติ
น อนภาวํ คเมติ เวทิตพฺพเมตํ ภิกฺขเว ภิกฺขุนา ปริหายามิ



กุสเลหิ ธมฺเมหิ ปริหานํ เหตํ วุตฺตํ ภควตาติ เป ปุน
จปรํ ภิกฺขเว ภิกฺขุโน ชิวฺหาย รสํ สายิตฺวา อุปฺปชฺชนฺติ เป
ปุน จปรํ ภิกฺขเว ภิกฺขุโน มนสา ธมฺมํ วิญฺญาย อุปฺปชฺชนฺติ
ปาปกา อกุสลา ธมฺมา สรสงฺกปฺปา สญฺโญชนิยา ตญฺเจ ภิกฺขุ
อธิวาเสติ นปฺปชหติ น วิโนเทติ น พฺยนฺตีกโรติ น อนภาวํ
คเมติ เวทิตพฺพเมตํ ภิกฺขเว ภิกฺขุนา ปริหายามิ กุสเลหิ
ธมฺเมหิ เป ปริหานํ เหตํ วุตฺตํ ภควตาติ เอวํ โข
ภิกฺขเว ปริหานธมฺโม โหติ
กถญฺจ ภิกฺขเว อปริหานธมฺโม โหติ อิธ ภิกฺขเว
ภิกฺขุโน จกฺขุนา รูปํ ทิสฺวา อุปฺปชฺชนฺติ ปาปกา อกุสลา ธมฺมา
สรสงฺกปฺปา สญฺโญชนิยา ตญฺเจ ภิกฺขุ นาธิวาเสติ ปชหติ วิโนเทติ
พฺยนฺตีกโรติ อนภาวํ คเมติ เวทิตพฺพเมตํ ภิกฺขเว ภิกฺขุนา
น ปริหายามิ กุสเลหิ ธมฺเมหิ อปริหานํ เหตํ วุตํ ภควตาติ
เป ปุน จปรํ ภิกฺขเว ภิกฺขุโน ชิวฺหาย รสํ สายิตฺวา
อุปฺปชฺชนฺติ เป ปุน จปรํ ภิกฺขเว ภิกฺขุโน มนสา ธมฺมํ
วิญฺญาย อุปฺปชฺชนฺติ ปาปกา อกุสลา ธมฺมา สรสงฺกปฺปา สญฺโญชนิยา
ตญฺเจ ภิกฺขุ นาธิวาเสติ ปชหติ วิโนเทติ พฺยนฺตีกโรติ
อนภาวํ คเมติ เวทิตพฺพเมตํ ภิกฺขเว ภิกฺขุนา น ปริหายามิ
กุสเลหิ ธมฺเมหิ อปริหานํ เหตํ วุตฺตํ ภควตาติ เอวํ โข
ภิกฺขเว อปริหานธมฺโม โหติ


กตมานิ จ ภิกฺขเว ฉ อภิภายตนานิ อิธ ภิกฺขเว
ภิกฺขุโน จกฺขุนา รูปํ ทิสฺวา น อุปฺปชฺชนฺติ ปาปกา อกุสลา
ธมฺมา สรสงฺกปฺปา สญฺโญชนิยา เวทิตพฺพเมตํ ภิกฺขเว ภิกฺขุนา
อภิภูตเมตํ อายตนํ อภิภายตนํ เหตํ วุตฺตํ ภควตาติ เป
ปุน จปรํ ภิกฺขเว ภิกฺขุโน มนสา ธมฺมํ วิญฺญาย น อุปฺปชฺชนฺติ
ปาปกา อกุสลา ธมฺมา สรสงฺกปฺปา สญฺโญชนิยา เวทิตพฺพเมตํ
ภิกฺขเว ภิกฺขุนา อภิภูตเมตํ อายตนํ อภิภายตนํ เหตํ วุตฺตํ
ภควตาติ อิมานิ วุจฺจนฺติ ภิกฺขเว ฉ อภิภายตนานีติ ตติยํ
สาวตฺถีนิทานํ เป ปมาทวิหาริญฺจ โว ภิกฺขเว
เทสิสฺสามิ อปฺปมาทวิหาริญฺจ ตํ สุณาถ กถญฺจ ภิกฺขเว
ปมาทวิหารี โหติ จกฺขุนฺทฺริยํ อสํวุตสฺส ภิกฺขเว วิหรโต จิตฺตํ
พฺยาสิจฺจติ จกฺขุวิญฺเญยฺเยสุ รูเปสุ ตสฺส พฺยาสิตฺตจิตฺตสฺส ปามุชฺชํ
น โหติ ปามุชฺเช อสติ ปีติ น โหติ ปีติยา อสติ ปสฺสทฺธิ น
โหติ ปสฺสทฺธิยา อสติ ทุกฺขํ วิหรติ ทุกฺขิโน จิตฺตํ น สมาธิยติ
อสมาหิเต จิตฺเต ธมฺมา น ปาตุภวนฺติ ธมฺมานํ อปาตุภาวา ปมาทวิหารีเตฺวว
สงฺขํ คจฺฉติ เป ชิวฺหินฺทฺริยํ อสํวุตสฺส ภิกฺขเว วิหรโต
จิตฺตํ พฺยาสิจฺจติ ชิวฺหาวิญฺเญยฺเยสุ รเสสุ ตสฺส พฺยาสิตฺตจิตฺตสฺส
เป ปมาทวิหารีเตฺวว สงฺขํ คจฺฉติ เป มนินฺทฺริยํ
อสํวุตสฺส ภิกฺขเว วิหรโต จิตฺตํ พฺยาสิจฺจติ มโนวิญฺเญยฺเยสุ ธมฺเมสุ
ตสฺส พฺยาสิตฺตจิตฺตสฺส ปามุชฺชํ น โหติ ปามุชฺเช อสติ ปีติ



โหติ ปีติยา อสติ ปสฺสทฺธิ น โหติ ปสฺสทฺธิยา อสติ ทุกฺขํ
วิหรติ ทุกฺขิโน จิตฺตํ น สมาธิยติ อสมาหิเต จิตฺเต ธมฺมา น
ปาตุภวนฺติ ธมฺมานํ อปาตุภาวา ปมาทวิหารีเตฺวว สงฺขํ คจฺฉติ
เอวํ โข ภิกฺขเว ปมาทวิหารี โหติ
กถญฺจ ภิกฺขเว อปฺปมาทวิหารี โหติ จกฺขุนฺทฺริยํ
สํวุตสฺส ภิกฺขเว วิหรโต จิตฺตํ น พฺยาสิจฺจติ จกฺขุวิญฺเญยฺเยสุ
รูเปสุ ตสฺส อพฺยาสิตฺตจิตฺตสฺส ปามุชฺชํ ชายติ ปมุทิตสฺส
ปีติ ชายติ ปีติมนสฺส กาโย ปสฺสมฺภติ ปสฺสทฺธกาโย สุขํ
วิหรติ สุขิโน จิตฺตํ สมาธิยติ สมาหิเต จิตฺเต ธมฺมา ปาตุภวนฺติ
ธมฺมานํ ปาตุภาวา อปฺปมาทวิหารีเตฺวว สงฺขํ คจฺฉติ
เป ชิวฺหินฺทฺริยํ สํวุตสฺส ภิกฺขเว วิหรโต จิตฺตํ น พฺยาสิจฺจติ
เป อปฺปมาทวิหารีเตฺวว สงฺขํ คจฺฉติ เป มนินฺทฺริยํ
สํวุตสฺส ภิกฺขเว วิหรโต จิตฺตํ น พฺยาสิจฺจติ มโนวิญฺเญยฺเยสุ
ธมฺเมสุ ตสฺส อพฺยาสิตฺตจิตฺตสฺส ปามุชฺชํ ชายติ ปมุทิตสฺส
ปีติ ชายติ ปีติมนสฺส กาโย ปสฺสมฺภติ ปสฺสทฺธกาโย สุขํ
เวทยติ สุขิโน จิตฺตํ สมาธิยติ สมาหิเต จิตฺเต ธมฺมา ปาตุภวนฺติ
ธมฺมานํ ปาตุภาวา อปฺปมาทวิหารีเตฺวว สงฺขํ คจฺฉติ
เอวํ โข ภิกฺขเว อปฺปมาทวิหารี โหตีติ จตุตฺถํ
สํวรญฺจ โว ภิกฺขเว เทเสสฺสามิ อสํวรญฺจ ตํ
สุณาถ กถญฺจ ภิกฺขเว อสํวโร โหติ สนฺติ ภิกฺขเว



จกฺขุวิญฺเญยฺยา รูปา อิฏฺฐา กนฺตา มนาปา ปิยรูปา กามูปสญฺหิตา
รชนิยา ตญฺเจ ภิกฺขุ อภินนฺทติ อภิวทติ อชฺโฌสาย ติฏฺฐติ
เวทิตพฺพเมตํ ภิกฺขเว ภิกฺขุนา ปริหายามิ กุสเลหิ ธมฺเมหิ ปริหานํ
เหตํ วุตฺตํ ภควตาติ เป สนฺติ ภิกฺขเว ชิวฺหาวิญฺเญยฺยา
รสา เป สนฺติ ภิกฺขเว มโนวิญฺเญยฺยา ธมฺมา อิฏฺฐา กนฺตา
มนาปา ปิยรูปา กามูปสญฺหิตา รชนิยา ตญฺเจ ภิกฺขุ อภินนฺทติ
อภิวทติ อชฺโฌสาย ติฏฺฐติ เวทิตพฺพเมตํ ภิกฺขเว ภิกฺขุนา
ปริหายามิ กุสเลหิ ธมฺเมหิ ปริหานํ เหตํ วุตฺตํ ภควตาติ
เอวํ โข ภิกฺขเว อสํวโร โหติ
กถญฺจ ภิกฺขเว สํวโร โหติ สนฺติ ภิกฺขเว จกฺขุวิญฺเญยฺยา
รูปา อิฏฺฐา กนฺตา มนาปา ปิยรูปา กามูปสญฺหิตา
รชนิยา ตญฺเจ ภิกฺขุ นาภินนฺทติ นาภิวทติ น อชฺโฌสาย
ติฏฺฐติ เวทิตพฺพเมตํ ภิกฺขเว ภิกฺขุนา น ปริหายามิ กุสเลหิ
ธมฺเมหิ อปริหานํ เหตํ วุตฺตํ ภควตาติ เป สนฺติ ภิกฺขเว
ชิวฺหาวิญฺเญยฺยา รสา เป สนฺติ ภิกฺขเว มโนวิญฺเญยฺยา ธมฺมา
อิฏฺฐา กนฺตา มนาปา ปิยรูปา กามูปสญฺหิตา รชนิยา ตญฺเจ
ภิกฺขุ นาภินนฺทติ นาภิวทติ น อชฺโฌสาย ติฏฺฐติ เวทิตพฺพเมตํ
ภิกฺขเว ภิกฺขุนา น ปริหายามิ กุสเลหิ ธมฺเมหิ อปริหานํ เหตํ
วุตฺตํ ภควตาติ เอวํ โข ภิกฺขเว สํวโร โหตีติ ปญฺจมํ
สมาธึ ภิกฺขเว ภาเวถ สมาหิโต ภิกฺขเว ภิกฺขุ



ยถาภูตํ ปชานาติ กิญฺจ ยถาภูตํ ปชานาติ จกฺขุํ อนิจฺจนฺติ
ยถาภูตํ ปชานาติ รูปา อนิจฺจาติ ยถาภูตํ ปชานาติ จกฺขุวิญฺญาณํ
อนิจฺจนฺติ ยถาภูตํ ปชานาติ จกฺขุสมฺผสฺโส อนิจฺโจติ ยถาภูตํ
ปชานาติ ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ
วา อทุกฺขมสุขํ วา ตมฺปิ อนิจฺจนฺติ ยถาภูตํ ปชานาติ เป มโน
อนิจฺโจติ ยถาภูตํ ปชานาติ ธมฺมา มโนวิญฺญาณํ มโนสมฺผสฺโส
ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา
อทุกฺขมสุขํ วา ตมฺปิ อนิจฺจนฺติ ยถาภูตํ ปชานาติ สมาธึ ภิกฺขเว
ภาเวถ สมาหิโต ภิกฺขเว ภิกฺขุ ยถาภูตํ ปชานาตีติ ฉฏฺฐํ
ปฏิสลฺลีนา ภิกฺขเว โยคมาปชฺชถ ปฏิสลฺลีโน ภิกฺขเว
ภิกฺขุ ยถาภูตํ ปชานาติ กิญฺจ ยถาภูตํ ปชานาติ จกฺขุํ
อนิจฺจนฺติ ยถาภูตํ ปชานาติ รูปา อนิจฺจาติ ยถาภูตํ ปชานาติ
จกฺขุวิญฺญาณํ อนิจฺจนฺติ ยถาภูตํ ปชานาติ จกฺขุสมฺผสฺโส อนิจฺโจติ
ยถาภูตํ ปชานาติ เป ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อนิจฺจนฺติ
ยถาภูตํ ปชานาติ ปฏิสลฺลีนา ภิกฺขเว โยคมาปชฺชถ ปฏิสลฺลีโน
ภิกฺขเว ภิกฺขุ ยถาภูตํ ปชานาตีติ สตฺตมํ
ยํ ภิกฺขเว น ตุมฺหากํ ตํ ปชหถ ตํ โว ปหีนํ
หิตาย สุขาย ภวิสฺสติ กิญฺจิ ภิกฺขเว น ตุมฺหากํ จกฺขข
ภิกฺขเว น ตุมฺหากํ ตํ ปชหถ ตํ โว ปหีนํ หิตาย สุขาย



ภวิสฺสติ รูปา น ตุมฺหากํ เต ปชหถ เต โว ปหีนา
หิตาย สุขาย ภวิสฺสนฺติ จกฺขุวิญฺญาณํ น ตุมฺหากํ ตํ ปชหถ
ตํ โว ปหีนํ หิตาย สุขาย ภวิสฺสติ จกฺขุสมฺผสฺโส น ตุมฺหากํ
ตํ ปชหถ โส โว ปหีโน หิตาย สุขาย ภวิสฺสติ ยมฺปิทํ
จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ น ตุมฺหากํ ตํ ปชหถ ตํ โว ปหีนํ หิตาย
สุขาย ภวิสฺสติ เป ชิวฺหา น ตุมฺหากํ ตํ ปชหถ สา
โว ปหีนา หิตาย สุขาย ภวิสฺสติ รสา น ตุมฺหากํ เต
ปชหถ เต โว ปหีนา หิตาย สุขาย ภวิสฺสนฺติ ชิวฺหาวิญฺญาณํ
น ตุมฺหากํ ตํ ปชหถ ตํ โว ปหีนํ หิตาย สุขาย ภวิสฺสต
ชิวฺหาสมฺผสฺโส น ตุมฺหากํ ตํ ปชหถ โส โว ปหีโน หิตาย
สุขาย ภวิสฺสติ ยมฺปิทํ ชิวฺหาสมฺผสฺสปจฺจยา อุปฺปชฺชติ เวทยิตํ
สุขํ วา ทุกฺขํ วา อทุกฺขมสุขํ วา ตมฺปิ น ตุมฺหากํ ตํ
ปชหถ ตํ โว ปหีนํ หิตาย สุขาย ภวิสฺสติ มโน น ตุมฺหากํ
ตํ ปชหถ โส โว ปหีโน หิตาย สุขาย ภวิสฺสติ ธมฺมา
น ตุมฺหากํ เต ปชหถ เต โว ปหีนา หิตาย สุขาย ภวิสฺสนฺติ
มโนวิญฺญาณํ น ตุมฺหากํ ตํ ปชหถ ตํ โว ปหีนํ หิตาย
สุขาย ภวิสฺสติ มโนสมฺผสฺโส น ตุมฺหากํ ตํ ปชหถ โส
โว ปหีโน หิตาย สุขาย ภวิสฺสติ ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ


น ตุมฺหากํ ตํ ปชหถ ตํ โว ปหีนํ หิตาย สุขาย ภวิสฺสติ
เสยฺยถาปิ ภิกฺขเว ยํ อิมสฺมึ เชตวเน ติณกฏฺฐสาขาปลาสํ ตํ
ชโน หเรยฺย วา ฑเหยฺย วา ยถาปจฺจยํ วา กเรยฺย อปิ นุ
ตุมฺหากํ เอวมสฺส อเมฺห ชโน หรติ วา ฑหติ วา ยถาปจฺจยํ
วา กโรตีติ โน เหตํ ภนฺเต ตํ กิสฺส เหตุ น หิ
โน เอตํ ภนฺเต อตฺตา วา อตฺตนิยํ วาติ เอวเมว โข
ภิกฺขเว จกฺขุํ น ตุมฺหากํ ตํ ปชหถ ตํ โว ปหีนํ หิตาย
สุขาย ภวิสฺสติ รูปา น ตุมฺหากํ จกฺขุวิญฺญาณํ จกฺขุสมฺผสฺโส
เป ยมฺปิทํ มโนสมฺผสฺสปจฺจยา อุปฺปชฺชติ เวทยิตํ
สุขํ วา ทุกฺขํ วา อทุกฺขมสุขํ วา ตมฺปิ น ตุมฺหากํ ตํ
ปชหถ ตํ โว ปหีนํ หิตาย สุขาย ภวิสฺสตีติ อฏฺฐมํ
ยมฺปิ ภิกฺขเว น ตุมฺหากํ ตํ ปชหถ ตํ โว
ปหีนํ หิตาย สุขาย ภวิสฺสติ กิญฺจ ภิกฺขเว น ตุมฺหากํ
จกฺขุํ ภิกฺขเว น ตุมฺหากํ ตํ ปชหถ ตํ โว ปหีนํ หิตาย
สุขาย ภวิสฺสติ รูปา น ตุมฺหากํ เต ปชหถ เต โว
ปหีนา หิตาย สุขาย ภวิสฺสนฺติ จกฺขุวิญฺญาณํ น ตุมฺหากํ
ตํ ปชหถ ตํ โว ปหีนํ หิตาย สุขาย ภวิสฺสติ จกฺขุสมฺผสฺโส
น ตุมฺหากํ ตํ ปชหถ โส โว ปหีโน หิตาย สุขาย ภวิสฺสติ
เป ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา
ทุกฺขํ วา อทุกฺขมสุขํ วา ตมฺปิ น ตุมฺหากํ ตํ ปชหถ ตํ



โว ปหีนํ หิตาย สุขาย ภวิสฺสติ ยมฺปิ ภิกฺขเว น ตุมฺหากํ
ตํ ปชหถ ตํ โว ปหีนํ หิตาย สุขาย ภวิสฺสตีติ นวมํ
อุทโก สุทํ ภิกฺขเว รามปุตฺโต เอวํ วาจํ ภาสติ
อิทํ ชาตุ เวทคู อิทํ ชาตุ ปพฺพชิ อิทํ ชาตุ อปลิขตํ
คณฺฑมูลํ ปลิขณึติ ตํ โข ปเนตํ ภิกฺขเว อุทโก รามปุตฺโต
อเวทคูเยว สมาโน เวทคูสฺมีติ ภาสติ อปพฺพชิเยว สมาโน
ปพฺพชิสฺมีติ ภาสติ อปลิขตํเยว คณฺฑมูลํ ปลิขตํ เม คณฺฑมูลนฺติ
ภาสติ อถ โข ตํ ภิกฺขเว ภิกฺขุ สมฺมา วทมาโน
วเทยฺย อิทํ ชาตุ เวทคู อิทํ ชาตุ ปพฺพชิ อิทํ ชาตุ อปลิขตํ
คณฺฑมูลํ ปลิขณึติ กถญฺจ ภิกฺขเว ภิกฺขุ เวทคู โหติ
ยโต โข ภิกฺขเว ภิกฺขุ ฉนฺนํ ผสฺสายตนานํ สมุทยญฺจ อตฺถงฺคมญฺจ
อสฺสาทญฺจ อาทีนวญฺจ นิสฺสรณญฺจ ยถาภูตํ ปชานาติ เอวํ
โข ภิกฺขเว ภิกฺขุ เวทคู โหติ กถญฺจ ภิกฺขเว ภิกฺขุ ปพฺพชิ
โหติ ยโต โข ภิกฺขเว ภิกฺขุ ฉนฺนํ ผสฺสายตนานํ สมุทยญฺจ
อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ ยถาภูตํ วิทิตฺวา
อนุปาทา วิมุตฺโต โหติ เอวํ โข ภิกฺขเว ภิกฺขุ ปพฺพชิ
โหติ กถญฺจ ภิกฺขเว ภิกฺขุโน จ อปลิขตํ คณฺฑมูลํ ปลิขตํ
โหติ คณฺโฑติ โข ภิกฺขเว อิมสฺเสตํ จาตุมฺมหาภูติกสฺส กายสฺส
อธิวจนํ มาตาเปตฺติกสมฺภวสฺส โอทนกุมฺมาสูปจยสฺส




ปริมทฺทนเภทนวิทฺธํสนธมฺมสฺส คณฺฑมูลนฺติ โข ภิกฺขเว
ตณฺหาเยตํ อธิวจนํ ยโต โข ภิกฺขเว ภิกฺขุโน ตณฺหา ปหีนา
โหติ อุจฺฉินฺนมูลา ตาลาวตฺถุกตา อนภาวงฺคตา อายตึ อนุปฺปาท
ธมฺมา เอวํ โข ภิกฺขเว ภิกฺขุโน อปลิขตํ คณฺฑมูลํ ปลิขตํ
โหติ อุทโก สุทํ ภิกฺขเว รามปุตฺโต เอวํ วาจํ ภาสติ อิทํ
ชาตุ เวทคู อิทํ ชาตุ ปพฺพชิ อิทํ ชาตุ อปลิขตํ คณฺฑมูลํ
ปลิขณึติ ตํ โข ปเนตํ ภิกฺขเว อุทโก รามปุตฺโต อเวทคูเยว
สมาโน เวทคูสฺมีติ ภาสติ อปพฺพชิเยว สมาโน ปพฺพชิสฺมีติ
ภาสติ อปลิขตญฺเญว คณฺฑมูลํ ปลิขตมฺเม คณฺฑมูลนฺติ ภาสติ
อิทํ โข ภิกฺขเว ภิกฺขุ สมฺมา วทมาโน วเทยฺย อิทํ ชาตุ เวทคู
อิทํ ชาตุ ปพฺพชิ อิทํ ชาตุ อปลิขตํ คณฺฑมูลํ ปลิขณึติ ทสมํ
ฉฬวคฺโค ปญฺจโม
ตสฺสุทฺทานํ
เทฺว สงฺคยฺหา ปริหานํ ปมาทวิหารี จ สํวโร
สมาธิ ปฏิสลฺลีนํ เทฺวนตุมฺหาเกน อุทโกติ
ทุติยปณฺณาสเก วคฺคุทฺทานํ
อวิชฺชา มิคชาลํ โข คิลานํ ฉนฺนํ จตุตฺถกํ
ฉฬวคฺเคน ปญฺญาสํ ทุติโย ปญฺญาสโก อยนฺติ
ปฐมํ สมตฺตํ





โยคกฺเขมิวคฺโค ปฐโม
โยคกฺเขมิปริยายํ โว ภิกฺขเว ธมฺมปริยายํ เทสิสฺสามิ
ตํ สุณาถ กตโม จ ภิกฺขเว โยคกฺเขมิปริยาโย ธมฺมปริยาโย
สนฺติ ภิกฺขเว จกฺขุวิญฺเญยฺยา รูปา อิฏฺฐา กนฺตา มนาปา ปิยรูปา
กามูปสญฺหิตา รชนิยา เต ตถาคตสฺส ปหีนา อุจฺฉินฺนมูลา
ตาลาวตฺถุกตา อนภาวงฺคตา อายตึ อนุปฺปาทธมฺมา เตสญฺจ
ปหานาย อกฺขาสิ โยคํ ตสฺมา ตถาคโต โยคกฺเขมีติ วุจฺจติ
เป สนฺติ ภิกฺขเว ชิวฺหาวิญฺเญยฺยา รสา เป สนฺติ
ภิกฺขเว มโนวิญฺเญยฺยา ธมฺมา อิฏฺฐา กนฺตา มนาปา ปิยรูปา
กามูปสญฺหิตา รชนิยา เต ตถาคตสฺส ปหีนา อุจฺฉินฺนมูลา
ตาลาวตฺถุกตา อนภาวงฺคตา อายตึ อนุปฺปาทธมฺมา เตสญฺจ
ปหานาย อกฺขาสิ โยคํ ตสฺมา ตถาคโต โยคกฺเขมีติ วุจฺจติ
อยํ โข ภิกฺขเว โยคกฺเขมิปริยาโย ธมฺมปริยาโยติ ปฐมํ
กิสฺมึ นุ โข ภิกฺขเว สติ กํ อุปาทาย อุปฺปชฺชติ
อชฺฌตฺตํ สุขทุกฺขนฺติ ภควํมูลกา โน ภนฺเต ธมฺมา จกฺขุสฺมึ
โข ภิกฺขเว สติ จกฺขุํ อุปาทาย อุปฺปชฺชติ อชฺฌตฺตํ สุขทุกฺขํ
เป ชิวฺหาย สติ ชิวฺหํ อุปาทาย อุปฺปชฺชติ อชฺฌตฺตํ สุขทุกฺขํ
เป มนมฺหิ สติ มนํ อุปาทาย อุปฺปชฺชติ อชฺฌตฺตํ สุขทุกฺขํ



ตํ กึ มญฺญถ ภิกฺขเว จกฺขุํ นิจฺจํ วา อนิจฺจํ วาติ อนิจฺจํ
ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ ภนฺเต ยํ
ปนานิจฺจํ ทุกฺขํ วิปริณามธมฺมํ อปิ นุ ตํ อนุปาทาย อุปฺปชฺเชยฺย
อชฺฌตฺตํ สุขทุกฺขนฺติ โน เหตํ ภนฺเต เป ชิวฺหา นิจฺจา
วา อนิจฺจา วาติ อนิจฺจา ภนฺเต ยํ ปนานิจฺจํ ทุกฺขํ วา
ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
อปิ นุ ตํ อนุปาทาย อุปฺปชฺเชยฺย อชฺฌตฺตํ สุขทุกฺขนฺติ โน
เหตํ ภนฺเต เป มโน นิจฺโจ วา อนิจฺโจ วาติ อนิจฺโจ
ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ ภนฺเต
ยํ ปนานิจฺจํ ทุกฺขํ วิปริณามธมฺมํ อปิ นุ ตํ อนุปาทาย
อุปฺปชฺเชยฺย อชฺฌตฺตํ สุขทุกฺขนฺติ โน เหตํ ภนฺเต เอวํ ปสฺสํ
ภิกฺขเว สุตวา อริยสาวโก จกฺขุสฺมึปิ นิพฺพินฺทติ เป ชิวฺหายปิ
นิพฺพินฺทติ มนสฺมึปิ นิพฺพินฺทติ นิพฺพินฺทํ วิรชฺชติ วิราคา
วิมุจฺจติ วิมุตฺตสฺมึ วิมุตฺตมิติ ญาณํ โหติ ขีณา ชาติ
วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ ปชานาตีติ
ทุติยํ
ทุกฺขสฺส ภิกฺขเว สมุทยญฺจ อตฺถงฺคมญฺจ เทสิสฺสามิ
ตํ สุณาถ กตโม จ ภิกฺขเว ทุกฺขสฺส สมุทโย จกฺขุญฺจ
ปฏิจฺจ รูเป จ อุปฺปชฺชติ จกฺขุวิญฺญาณํ ติณฺณํ สงฺคติ ผสฺโส 
ผสฺสปจฺจยา เวทนา เวทนาปจฺจยา ตณฺหา อยํ ทุกฺขสฺส


สมุทโย เป ชิวฺหญฺจ ปฏิจฺจ รเส จ อุปฺปชฺชติ
วิญฺญาณํ ติณฺณํ สงฺคติ ผสฺโส ผสฺสปจฺจยา เวทนา เวทนา-
ปจฺจยา ตณฺหา อยํ ทุกฺขสฺส สมุทโย เป มนญฺจ ปฏิจฺจ
ธมฺเม จ อุปฺปชฺชติ มโนวิญฺญาณํ ติณฺณํ สงฺคติ ผสฺโส 
ผสฺสปจฺจยา เวทนา เวทนาปจฺจยา ตณฺหา อยํ โข ภิกฺขเว
ทุกฺขสฺส สมุทโย
กตโม จ ภิกฺขเว ทุกฺขสฺส อตฺถงฺคโม จกฺขุญฺจ
ปฏิจฺจ รูเป จ อุปฺปชฺชติ จกฺขุวิญฺญาณํ ติณฺณํ สงฺคติ ผสฺโส 
ผสฺสปจฺจยา เวทนา เวทนาปจฺจยา ตณฺหา ตสฺสาเยว
ตณฺหาย อเสสวิราคนิโรธา อุปาทานนิโรโธ อุปาทานนิโรธา ภวนิโรโธ
ภวนิโรธา ชาตินิโรโธ ชาตินิโรธา ชรามรณํ
โสกปริเทวทุกฺขโทมนสฺสุปายาสา นิรุชฺฌนฺติ เอวเมตสฺส เกวลสฺส
ทุกฺขกฺขนฺธสฺส นิโรโธ โหติ อยํ ทุกฺขสฺส อตฺถงฺคโม เป
ชิวฺหญฺจ ปฏิจฺจ รเส จ อุปฺปชฺชติ ชิวฺหาวิญฺญาณํ ติณฺณํ 
สงฺคติ ผสฺโส ผสฺสปจฺจยา เวทนา เวทนาปจฺจยา ตณฺหา
ตสฺสาเยว ตณฺหาย อเสสวิราคนิโรธา อุปาทานนิโรโธ อุปาทานนิโรธา
เป อยํ ทุกฺขสฺส อตฺถงฺคโม เป มนญฺจ
ปฏิจฺจ ธมฺเม จ อุปฺปชฺชติ มโนวิญฺญาณํ ติณฺณํ สงฺคติ 
ผสฺโส ผสฺสปจฺจยา เวทนา เวทนาปจฺจยา ตณฺหา ตสฺสาเยว
ตณฺหาย อเสสวิราคนิโรธา อุปาทานนิโรโธ อุปาทานนิโรธา



ภวนิโรโธ ภวนิโรธา ชาตินิโรโธ ชาตินิโรธา ชรามรณํ
โสกปริเทวทุกฺขโทมนสฺสุปายาสา นิรุชฺฌนฺติ เอวเมตสฺส เกวลสฺส
ทุกฺขกฺขนฺธสฺส นิโรโธ โหติ อยํ โข ภิกฺขเว ทุกฺขสฺส
อตฺถงฺคโมติ ตติยํ
โลกสฺส ภิกฺขเว สมุทยญฺจ อตฺถงฺคมญฺจ เทสิสฺสามิ
ตํ สุณาถ กตโม จ ภิกฺขเว โลกสฺส สมุทโย จกฺขุญฺจ
ปฏิจฺจ รูเป จ อุปฺปชฺชติ จกฺขุวิญฺญาณํ ติณฺณํ สงฺคติ ผสฺโส 
ผสฺสปจฺจยา เวทนา เวทนาปจฺจยา ตณฺหา ตณฺหาปจฺจยา
อุปาทานํ อุปาทานปจฺจยา ภโว ภวปจฺจยา ชาติ ชาติปจฺจยา
ชรามรณํ โสกปริเทวทุกฺขโทมนสฺสุปายาสา สมฺภวนฺติ อยํ
โลกสฺส สมุทโย เป ชิวฺหญฺจ ปฏิจฺจ รเส จ อุปฺปชฺชติ
เป มนญฺจ ปฏิจฺจ ธมฺเม จ อุปฺปชฺชติ มโนวิญฺญาณํ
ติณฺณํ สงฺคติ ผสฺโส ผสฺสปจฺจยา เวทนา เวทนาปจฺจยา 
ตณฺหา ตณฺหาปจฺจยา อุปาทานํ อุปาทานปจฺจยา ภโว ภวปจฺจยา
ชาติ ชาติปจฺจยา ชรามรณํ โสกปริเทวทุกฺขโทมนสฺสุปายาสา
สมฺภวนฺติ อยํ โข ภิกฺขเว โลกสฺส สมุทโย
กตโม จ ภิกฺขเว โลกสฺส อตฺถงฺคโม จกฺขุญฺจ
ปฏิจฺจ รูเป จ อุปฺปชฺชติ จกฺขุวิญฺญาณํ ติณฺณํ สงฺคติ ผสฺโส 
ผสฺสปจฺจยา เวทนา เวทนาปจฺจยา ตณฺหา ตสฺสาเยว
ตณฺหาย อเสสวิราคนิโรธา อุปาทานนิโรโธ อุปาทานนิโรธา


นิโรโธ ภวนิโรธา ชาตินิโรโธ ชาตินิโรธา ชรามรณํ
โสกปริเทวทุกฺขโทมนสฺสุปายาสา นิรุชฺฌนฺติ เอวเมตสฺส เกวลสฺส
ทุกฺขกฺขนฺธสฺส นิโรโธ โหติ อยํ โลกสฺส อตฺถงฺคโม เป
ชิวฺหญฺจ ปฏิจฺจ รเส จ อุปฺปชฺชติ เป มนญฺจ ปฏิจฺจ
ธมฺเม จ อุปฺปชฺชติ มโนวิญฺญาณํ ติณฺณํ สงฺคติ ผสฺโส 
ผสฺสปจฺจยา เวทนา เวทนาปจฺจยา ตณฺหา ตสฺสาเยว ตณฺหาย
อเสสวิราคนิโรธา อุปาทานนิโรโธ เป เอวเมตสฺส เกวลสฺส
ทุกฺขกฺขนฺธสฺส นิโรโธ โหติ อยํ โข ภิกฺขเว โลกสฺส
อตฺถงฺคโมติ จตุตฺถํ
กิสฺมึ นุ โข ภิกฺขเว สติ กึ อุปาทาย กึ อภินิวิสฺส
เสยฺโยหมสฺมีติ วา โหติ สทิโสหมสฺมีติ วา โหติ หีโนหมสฺมีติ
วา โหตีติ ภควํมูลกา โน ภนฺเต ธมฺมา จกฺขุสฺมึ โข
ภิกฺขเว สติ จกฺขุํ อุปาทาย จกฺขุํ อภินิวิสฺส เสยฺโยหมสฺมีติ วา
โหติ สทิโสหมสฺมีติ วา โหติ หีโนหมสฺมีติ วา โหติ เป
ชิวฺหาย สติ เป มนสฺมึ สติ มนํ อุปาทาย มนํ อภินิวิสฺส
เสยฺโยหมสฺมีติ วา โหติ สทิโสหมสฺมีติ วา โหติ หีโนหมสฺมีติ
วา โหติ ตํ กึ มญฺญถ ภิกฺขเว จกฺขุํ นิจฺจํ วา อนิจฺจํ
วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ วาติ
ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ อปิ นุ ตํ
อนุปาทาย เสยฺโยหมสฺมีติ วา อสฺส สทิโสหมสฺมีติ วา อสฺส



หีโนหมสฺมีติ วา อสฺสาติ โน เหตํ ภนฺเต เป ชิวฺหา
นิจฺจา วา อนิจฺจา วาติ อนิจฺจา ภนฺเต เป มโน นิจฺโจ
วา อนิจฺโจ วาติ อนิจฺโจ ภนฺเต ยํ ปนานิจฺจํ ทุกฺขํ วา
ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
อปิ นุ ตํ อนุปาทาย เสยฺโยหมสฺมีติ วา อสฺส สทิโสหมสฺมีติ
วา อสฺส หีโนหมสฺมีติ วา อสฺสาติ โน เหตํ ภนฺเต
เอวํ ปสฺสํ ภิกฺขเว สุตวา อริยสาวโก จกฺขุสฺมึปิ นิพฺพินฺทติ
เป ชิวฺหายปิ นิพฺพินฺทติ เป มนสฺมึปิ นิพฺพินฺทติ นิพฺพินฺทํ
วิรชฺชติ วิราคา วิมุจฺจติ วิมุตฺตสฺมึ วิมุตฺตมิติ ญาณํ โหติ
ขีณา ชาติ วุสิตํ พฺรหฺมจริยํ กตํ กรณียํ นาปรํ
อิตฺถตฺตายาติ ปชานาตีติ ปญฺจมํ
สญฺโญชนิเย จ ภิกฺขเว ธมฺเม เทสิสฺสามิ
สญฺโญชนญฺจ ตํ สุณาถ กตเม จ ภิกฺขเว สญฺโญชนิยา ธมฺมา
กตมญฺจ สญฺโญชนํ จกฺขุํ ภิกฺขเว สญฺโญชนิโย ธมฺโม
โย ตตฺถ ฉนฺทราโค ตํ ตตฺถ สญฺโญชนํ เป ชิวฺหา
สญฺโญชนิโย ธมฺโม เป มโน สญฺโญชนิโย ธมฺโม โย ตตฺถ
ฉนฺทราโค ตํ ตตฺถ สญฺโญชนํ อิเม วุจฺจนฺติ ภิกฺขเว
สญฺโญชนิยา ธมฺมา อิทํ สญฺโญชนนฺติ ฉฏฺฐํ
อุปาทานิเย จ ภิกฺขเว ธมฺเม เทสิสฺสามิ อุปาทานํ
จ ตํ สุณาถ กตเม จ ภิกฺขเว อุปาทานิยา ธมฺมา


กตมญฺจุปาทานํ จกฺขุํ ภิกฺขเว อุปาทานิโย ธมฺโม โย ตตฺถ
ฉนฺทราโค ตํ ตตฺถ อุปาทานํ เป ชิวฺหา อุปาทานิโย ธมฺโม
เป มโน อุปาทานิโย ธมฺโม โย ตตฺถ ฉนฺทราโค ตํ
ตตฺถ อุปาทานํ อิเม วุจฺจนฺติ ภิกฺขเว อุปาทานิยา ธมฺมา
อิทํ อุปาทานนฺติ สตฺตมํ
จกฺขุํ ภิกฺขเว อนภิชานํ อปริชานํ อวิราชยํ อปฺปชหํ
อภพฺโพ ทุกฺขกฺขยาย เป ชิวฺหํ เป มนํ อนภิชานํ
อปริชานํ อวิราชยํ อปฺปชหํ อภพฺโพ ทุกฺขกฺขยาย จกฺขุญฺจ
โข ภิกฺขเว อภิชานํ ปริชานํ วิราชยํ ปชหํ ภพฺโพ ทุกฺขกฺขยาย
เป ชิวฺหํ กายํ มนํ อภิชานํ ปริชานํ วิราชยํ ปชหํ
ภพฺโพ ทุกฺขกฺขยายาติ อฏฺฐมํ
รูเป ภิกฺขเว อนภิชานํ อปริชานํ อวิราชยํ อปฺปชหํ
อภพฺโพ ทุกฺขกฺขยาย สทฺเท คนฺเธ รเส โผฏฺฐพฺเพ
ธมฺเม อนภิชานํ อปริชานํ อวิราชยํ อปฺปชหํ อภพฺโพ ทุกฺขกฺขยาย
รูเป จ โข ภิกฺขเว อภิชานํ ปริชานํ วิราชยํ ปชหํ ภพฺโพ
ทุกฺขกฺขยาย สทฺเท คนฺเธ รเส โผฏฺฐพฺเพ ธมฺเม
อภิชานํ ปริชานํ วิราชยํ ปชหํ ภพฺโพ ทุกฺขกฺขยายาติ นวมํ
เอกํ สมยํ ภควา ญาติเก วิหรติ คิญฺชกาวสเถ
อถ โข ภควา รโหคโต ปฏิสลฺลีโน อิมํ ธมฺมปริยายํ อภาสิ
จกฺขุญฺจ ปฏิจฺจ รูเป จ อุปฺปชฺชติ จกฺขุวิญฺญาณํ ติณฺณํ 
สงฺคติ ผสฺโส ผสฺสปจฺจยา เวทนา เวทนาปจฺจยา ตณฺหา



ตณฺหาปจฺจยา อุปาทานํ อุปาทานปจฺจยา ภโว ภวปจฺจยา
ชาติ ชาติปจฺจยา ชรามรณํ โสกปริเทวทุกฺขโทมนสฺสุปายาสา
สมฺภวนฺติ เอวเมตสฺส เกวลสฺส ทุกฺขกฺขนฺธสฺส สมุทโย โหติ
เป ชิวฺหญฺจ ปฏิจฺจ รเส จ อุปฺปชฺชติ เป มนญฺจ
ปฏิจฺจ ธมฺเม จ อุปฺปชฺชติ มโนวิญฺญาณํ ติณฺณํ สงฺคติ ผสฺโส 
ผสฺสปจฺจยา เวทนา เวทนาปจฺจยา ตณฺหา ตณฺหาปจฺจยา
อุปาทานํ อุปาทานปจฺจยา ภโว ภวปจฺจยา ชาติ ชาติปจฺจยา
ชรามรณํ โสกปริเทวทุกฺขโทมนสฺสุปายาสา สมฺภวนฺติ
เอวเมตสฺส เกวลสฺส ทุกฺขกฺขนฺธสฺส สมุทโย โหติ
จกฺขุญฺจ ปฏิจฺจ รูเป จ อุปฺปชฺชติ จกฺขุวิญฺญาณํ
ติณฺณํ สงฺคติ ผสฺโส ผสฺสปจฺจยา เวทนา เวทนาปจฺจยา 
ตณฺหา ตสฺสาเยว ตณฺหาย อเสสวิราคนิโรธา อุปาทานนิโรโธ
อุปาทานนิโรธา ภวนิโรโธ ภวนิโรธา ชาตินิโรโธ ชาตินิโรธา
ชรามรณํ โสกปริเทวทุกฺขโทมนสฺสุปายาสา นิรุชฺฌนฺติ
เอวเมตสฺส เกวลสฺส ทุกฺขกฺขนฺธสฺส นิโรโธ โหติ เป ชิวฺหญฺจ
ปฏิจฺจ รเส จ อุปฺปชฺชติ เป มนญฺจ ปฏิจฺจ ธมฺเม จ
อุปฺปชฺชติ มโนวิญฺญาณํ ติณฺณํ สงฺคติ ผสฺโส ผสฺสปจฺจยา 
เวทนา เวทนาปจฺจยา ตณฺหา ตสฺสาเยว ตณฺหาย อเสสวิราคนิโรธา
อุปาทานนิโรโธ อุปาทานนิโรธา เป เอวเมตสฺส
เกวลสฺส ทุกฺขกฺขนฺธสฺส นิโรโธ โหตีติ


เตน โข ปน สมเยน อญฺญตโร ภิกฺขุ ภควโต
อุปสฺสุติ ฐิโต โหติ อทฺทสา โข ภควา ตํ ภิกฺขุํ อุปสฺสุตึ
ฐิตํ ทิสฺวาน ตํ ภิกฺขุํ เอตทโวจ อสฺโสสิ ตฺวํ ภิกฺขุ อิมํ
ธมฺมปริยายนฺติ เอวํ ภนฺเต อุคฺคณฺหาหิ ตฺวํ ภิกฺขุ อิมํ
ธมฺมปริยายํ ปริยาปุณาหิ ตฺวํ ภิกฺขุ อิมํ ธมฺมปริยายํ ธาเรหิ
ตฺวํ ภิกฺขุ อิมํ ธมฺมปริยายํ อตฺถสญฺหิโตยํ ภิกฺขุ ธมฺมปริยาโย
อาทิพฺรหฺมจริยโกติ ทสมํ
โยคกฺเขมิวคฺโค ปฐโม
ตสฺสุทฺทานํ
โยคกฺเขมิ อุปาทาย ทุกฺขโลโก จ เสยฺโย จ
สญฺโญชนํ อุปาทานํ เทฺวปริชานํ อุปสฺสูตีติ




โลกกามคุณวคฺโค ทุติโย
สนฺติ ภิกฺขเว จกฺขุวิญฺเญยฺยา รูปา อิฏฺฐา กนฺตา
มนาปา ปิยรูปา กามูปสญฺหิตา รชนิยา ตญฺเจ ภิกฺขุ อภินนฺทติ
อภิวทติ อชฺโฌสาย ติฏฺฐติ อยํ วุจฺจติ ภิกฺขเว ภิกฺขุ อาวาสคโต
มารสฺส มารสฺส วสํ คโต ปฏิมุกฺกสฺส มารปาโส พนฺโธ โส
มารพนฺธเนน ยถากามกรณีโย ปาปิมโต เป สนฺติ ภิกฺขเว
ชิวฺหาวิญฺเญยฺยา รสา เป สนฺติ ภิกฺขเว มโนวิญฺเญยฺยา ธมฺมา
อิฏฺฐา กนฺตา มนาปา ปิยรูปา กามูปสญฺหิตา รชนิยา ตญฺเจ
ภิกฺขุ อภินนฺทติ อภิวทติ อชฺโฌสาย ติฏฺฐติ อยํ วุจฺจติ ภิกฺขเว
ภิกฺขุ อาวาสคโต มารสฺส มารสฺส วสํ คโต ปฏิมุกฺกสฺส มารปาโส
พนฺโธ โส มารพนฺธเนน ยถากามกรณีโย ปาปิมโต
สนฺติ จ โข ภิกฺขเว จกฺขุวิญฺเญยฺยา รูปา อิฏฺฐา
กนฺตา มนาปา ปิยรูปา กามูปสญฺหิตา รชนิยา ตญฺเจ ภิกฺขุ
น อภินนฺทติ น อภิวทติ น อชฺโฌสาย ติฏฺฐติ อยํ วุจฺจติ
ภิกฺขเว ภิกฺขุ น อาวาสคโต มารสฺส มารสฺส วสํ คโต อุมฺมุกฺกสฺส
มารปาโส มุตฺโต โส มารพนฺธเนน น ยถากามกรณีโย ปาปิมโต
เป สนฺติ ภิกฺขเว ชิวฺหาวิญฺเญยฺยา รสา อิฏฺฐา กนฺตา มนาปา
ปิยรูปา กามูปสญฺหิตา รชนิยา ตญฺเจ ภิกฺขุ น อภินนฺทติ
น อภิวทติ น อชฺโฌสาย ติฏฺฐติ อยํ วุจฺจติ ภิกฺขเว ภิกฺขุ



น อาวาสคโต มารสฺส มารสฺส วสํ คโต อุมฺมุกฺกสฺส มารปาโส
มุตฺโต โส มารพนฺธเนน น ยถากามกรณีโย ปาปิมโต เป
สนฺติ ภิกฺขเว มโนวิญฺเญยฺยา ธมฺมา อิฏฺฐา กนฺตา มนาปา
ปิยรูปา กามูปสญฺหิตา รชนิยา ตญฺเจ ภิกฺขุ น อภินนฺทติ น
อภิวทติ น อชฺโฌสาย ติฏฺฐติ อยํ วุจฺจติ ภิกฺขเว ภิกฺขุ น
อาวาสคโต มารสฺส น มารสฺส วสํ คโต อุมฺมุกฺกสฺส มารปาโส
มุตฺโต โส มารพนฺธเนน น ยถากามกรณีโย ปาปิมโตติ ปฐมํ
สนฺติ ภิกฺขเว จกฺขุวิญฺเญยฺยา รูปา อิฏฺฐา กนฺตา
มนาปา ปิยรูปา กามูปสญฺหิตา รชนิยา ตญฺเจ ภิกฺขุ อภินนฺทติ
อภิวทติ อชฺโฌสาย ติฏฺฐติ อยํ วุจฺจติ ภิกฺขเว ภิกฺขุ พนฺโธ
จกฺขุวิญฺเญยฺเยสุ รูเปสุ อาวาสคโต มารสฺส มารสฺส วสํ คโต
ยถากามกรณีโย ปาปิมโต เป สนฺติ ภิกฺขเว ชิวฺหาวิญฺเญยฺยา
รสา เป สนฺติ ภิกฺขเว มโนวิญฺเญยฺยา ธมฺมา อิฏฺฐา กนฺตา
มนาปา ปิยรูปา กามูปสญฺหิตา รชนิยา ตญฺเจ ภิกฺขุ อภินนฺทติ
อภิวทติ อชฺโฌสาย ติฏฺฐติ อยํ วุจฺจติ ภิกฺขเว ภิกฺขุ พนฺโธ
มโนวิญฺเญยฺเยสุ ธมฺเมสุ อาวาสคโต มารสฺส มารสฺส วสํ คโต
ยถากามกรณีโย ปาปิมโต
สนฺติ จ โข ภิกฺขเว จกฺขุวิญฺเญยฺยา รูปา อิฏฺฐา
กนฺตา มนาปา ปิยรูปา กามูปสญฺหิตา รชนิยา ตญฺเจ ภิกฺขุ
นาภินนฺทติ นาภิวทติ น อชฺโฌสาย ติฏฺฐติ อยํ วุจฺจติ


ภิกฺขเว ภิกฺขุ มุตฺโต จกฺขุวิญฺเญยฺเยหิ รูเปหิ น อาวาสคโต
มารสฺส น มารสฺส วสํ คโต น ยถากามกรณีโย ปาปิมโต เป
สนฺติ ภิกฺขเว ชิวฺหาวิญฺเญยฺยา รสา เป สนฺติ ภิกฺขเว
มโนวิญฺเญยฺยา ธมฺมา อิฏฺฐา กนฺตา มนาปา ปิยรูปา กามูปสญฺหิตา
รชนิยา ตญฺเจ ภิกฺขุ น อภินนฺทติ น อภิวทติ น อชฺโฌสาย
ติฏฺฐติ อยํ วุจฺจติ ภิกฺขเว ภิกฺขุ มุตฺโต มโนวิญฺเญยฺเยหิ
ธมฺเมหิ น อาวาสคโต มารสฺส น มารสฺส วสํ คโต น
ยถากามกรณีโย ปาปิมโตติ ทุติยํ
นาหํ ภิกฺขเว คมเนน โลกสฺส อนฺตํ ญาเตยฺยํ ทิฏฺเฐยฺยํ
ปตฺเตยฺยนฺติ วทามิ น จ ปนาหํ ภิกฺขเว อปฺปตฺวา โลกสฺส
อนฺตํ ทุกฺขสฺสนฺตกิริยํ วทามีติ อิทํ วตฺวา ภควา อุฏฺฐายาสนา
วิหารํ ปาวิสิ อถ โข เตสํ ภิกฺขูนํ อจิรปกฺกนฺตสฺส ภควโต
เอตทโหสิ อิทํ โข โน อาวุโส ภควา สงฺขิตฺเตน อุทฺเทสํ
อุทฺทิสิตฺวา วิตฺถาเรน อตฺถํ อวิภชิตฺวา อุฏฺฐายาสนา วิหารํ
ปวิฏฺโฐ นาหํ ภิกฺขเว คมเนน โลกสฺส อนฺตํ ญาเตยฺยํ ทิฏฺเฐยฺยํ
ปตฺเตยฺยนฺติ วทามิ น จ ปนาหํ ภิกฺขเว อปฺปตฺวา โลกสฺส
อนฺตํ ทุกฺขสฺสนฺตกิริยํ วทามีติ โก นุ โข อิมสฺส ภควตา
สงฺขิตฺเตน อุทฺเทสสฺส อุทฺทิฏฺฐสฺส วิตฺถาเรน อตฺถํ อวิภตฺตสฺส
วิตฺถาเรน อตฺถํ วิภเชยฺยาติ อถ โข เตสํ ภิกฺขูนํ เอตทโหสิ
อยํ โข อายสฺมา อานนฺโท สตฺถุ เจว สํวณฺณิโต สมฺภาวิโต



จ วิญฺญูนํ สพฺรหฺมจารีนํ ปโหติ จายสฺมา อานนฺโท อิมสฺส
ภควตา สงฺขิตฺเตน อุทฺเทสสฺส อุทฺทิฏฺฐสฺส วิตฺถาเรน อตฺถํ
อวิภตฺตสฺส วิตฺถาเรน อตฺถํ วิภชิตุํ ยนฺนูน มยํ เยนายสฺมา
อานนฺโท เตนุปสงฺกเมยฺยาม อุปสงฺกมิตฺวา อายสฺมนฺตํ อานนฺทํ
เอตมตฺถํ ปฏิปุจฺเฉยฺยามาติ
อถ โข เต ภิกฺขู เยน อายสฺมา อานนฺโท เตนุปสงฺกมึสุ
อุปสงฺกมิตฺวา อายสฺมตา อานนฺเทน สทฺธึ สมฺโมทึสุ สมฺโมทนียํ
กถํ สาราณียํ วีติสาเรตฺวา เอกมนฺตํ นิสีทึสุ เอกมนฺตํ นิสินฺนา
โข เต ภิกฺขู อายสฺมนฺตํ อานนฺทํ เอตทโวจุํ อิทํ โข โน อาวุโส
อานนฺท ภควา สงฺขิตฺเตน อุทฺเทสํ อุทฺทิสิตฺวา วิตฺถาเรน อตฺถํ
อวิภชิตฺวา อุฏฺฐายาสนา วิหารํ ปวิฏฺโฐ นาหํ ภิกฺขเว คมเนน
โลกสฺส อนฺตํ ญาเตยฺยํ ทิฏฺเฐยฺยํ ปตฺเตยฺยนฺติ วทามิ น จ
ปนาหํ ภิกฺขเว อปฺปตฺวา โลกสฺส อนฺตํ ทุกฺขสฺสนฺตกิริยํ วทามิ
เตสนฺโน อาวุโส อมฺหากํ อจิรปกฺกนฺตสฺส ภควโต เอตทโหสิ
อิทํ โข โน อาวุโส ภควา สงฺขิตฺเตน อุทฺเทสํ อุทฺทิสิตฺวา
วิตฺถาเรน อตฺถํ อวิภชิตฺวา อุฏฺฐายาสนา วิหารํ ปวิฏฺโฐ นาหํ
ภิกฺขเว คมเนน โลกสฺส อนฺตํ ญาเตยฺยํ ทิฏฺเฐยฺยํ ปตฺเตยฺยนฺติ
วทามิ น จ ปนาหํ ภิกฺขเว อปฺปตฺวา โลกสฺส อนฺตํ
ทุกฺขสฺสนฺตกิริยํ วทามีติ โก นุ โข อิมสฺส ภควตา สงฺขิตฺเตน
อุทฺเทสสฺส อุทฺทิฏฺฐสฺส วิตฺถาเรน อตฺถํ อวิภตฺตสฺส วิตฺถาเรน อตฺถํ



วิภเชยฺยาติ เตสนฺโน อาวุโส อมฺหากํ เอตทโหสิ อยํ โข อายสฺมา
อานนฺโท สตฺถุ เจว สํวณฺณิโต สมฺภาวิโต จ วิญฺญูนํ สพฺรหฺมจารีนํ
ปโหติ จายสฺมา อานนฺโท อิมสฺส ภควตา สงฺขิตฺเตน
อุทฺเทสสฺส อุทฺทิฏฺฐสฺส วิตฺถาเรน อตฺถํ อวิภตฺตสฺส วิตฺถาเรน
อตฺถํ วิภชิตุํ ยนฺนูน มยํ เยนายสฺมา อานนฺโท เตนุปสงฺกเมยฺยาม
อุปสงฺกมิตฺวา อายสฺมนฺตํ อานนฺทํ เอตมตฺถํ ปฏิปุจฺเฉยฺยามาติ
วิภชตายสฺมา อานนฺโทติ เสยฺยถาปิ นาม อาวุโส ปุริโส
สารตฺถิโก สารคเวสี สารปริเยสนํ จรมาโน มหโต รุกฺขสฺส
ติฏฺฐโต สารวโต อติกฺกมฺเมว มูลํ อติกฺกมฺม ขนฺธํ สาขาปลาเส
สารํ ปริเยสิตพฺพํ มญฺเญยฺย เอวํ สมฺปทมิทํ อายสฺมนฺตานํ
สตฺถริ สมฺมุขีภูตํ ภควนฺตํ อติสิตฺวา ตุเมฺห เอตมตฺถํ ปฏิปุจฺฉิตพฺพํ
มญฺญถ โส หาวุโส ภควา ชานํ ชานาติ ปสฺสํ ปสฺสติ
จกฺขุภูโต ญาณภูโต ธมฺมภูโต พฺรหฺมภูโต วตฺตา ปวตฺตา
อตฺถสฺส นินฺเนตา อมตสฺส ทาตา ธมฺมสามี ตถาคโต โส เจว
ปเนตสฺส กาโล อโหสิ ยํ ภควนฺตํเยว เอตมตฺถํ ปฏิปุจฺเฉยฺยาถ
ยถา โว ภควา พฺยากเรยฺย ตถา นํ ธาเรยฺยาถาติ
อทฺธาวุโส อานนฺท ภควา ชานํ ชานาติ ปสฺสํ ปสฺสติ
จกฺขุภูโต ญาณภูโต ธมฺมภูโต พฺรหฺมภูโต วตฺตา ปวตฺตา
อตฺถสฺส นินฺเนตา อมตสฺส ทาตา ธมฺมสามี ตถาคโต โส
เจว ปเนตสฺส กาโล อโหสิ ยํ ภควนฺตญฺเญว เอตมตฺถํ



ปฏิปุจฺเฉยฺยาม ยถา โน ภควา พฺยากเรยฺย ตถา นํ ธาเรยฺยาม
อปิ จายสฺมา อานนฺโท สตฺถุ เจว สํวณฺณิโต สมฺภาวิโต จ
วิญฺญูนํ สพฺรหฺมจารีนํ ปโหติ จายสฺมา อานนฺโท อิมสฺส ภควตา
สงฺขิตฺเตน อุทฺเทสสฺส อุทฺทิฏฺฐสฺส วิตฺถาเรน อวิภตฺตสฺส วิตฺถาเรน
อตฺถํ วิภชิตุํ วิภชตายสฺมา อานนฺโท อครุํ กริตฺวาติ
เตนหาวุโส สุณาถ สาธุกํ มนสิกโรถ ภาสิสฺสามีติ
เอวมาวุโสติ โข เต ภิกฺขู อายสฺมโต อานนฺทสฺส ปจฺจสฺโสสุํ
อายสฺมา อานนฺโท เอตทโวจ ยํ โข โว อาวุโส ภควา สงฺขิตฺเตน
อุทฺเทสํ อุทฺทิสิตฺวา วิตฺถาเรน อตฺถํ อวิภชิตฺวา อุฏฺฐายาสนา
วิหารํ ปวิฏฺโฐ นาหํ ภิกฺขเว คมเนน โลกสฺส อนฺตํ ญาเตยฺยํ
ทิฏฺเฐยฺยํ ปตฺเตยฺยนฺติ วทามิ น จ ปนาหํ ภิกฺขเว อปฺปตฺวา
โลกสฺส อนฺตํ ทุกฺขสฺสนฺตกิริยํ วทามีติ อิมสฺส ขฺวาหํ อาวุโส
ภควตา สงฺขิตฺเตน อุทฺเทสสฺส อุทฺทิฏฺฐสฺส วิตฺถาเรน อตฺถํ
อวิภตฺตสฺส วิตฺถาเรน อตฺถํ อาชานามิ เยน โข อาวุโส โลกสฺมึ
โลกสญฺญี โหติ โลกมานี อยํ วุจฺจติ อริยสฺส วินเย โลโก
เกเนวาวุโส โลกสฺมึ โลกสญฺญี โหติ โลกมานี จกฺขุนา โข
อาวุโส โลกสฺมึ โลกสญฺญี โหติ โลกมานี โสเตน โข อาวุโส
ฆาเนน โข อาวุโส ชิวฺหาย โข อาวุโส โลกสฺมึ โลกสญฺญี
โหติ โลกมานี กาเยน โข อาวุโส มเนน โข อาวุโส
โลกสฺมึ โลกสญฺญี โหติ โลกมานี เยน โข อาวุโส โลกสฺมึ



โลกสญฺญี โหติ โลกมานี อยํ วุจฺจติ อริยสฺส วินเย โลโก
ยํ โข โว อาวุโส ภควา สงฺขิตฺเตน อุทฺเทสํ อุทฺทิสิตฺวา วิตฺถาเรน
อตฺถํ อวิภชิตฺวา อุฏฺฐายาสนา วิหารํ ปวิฏฺโฐ นาหํ ภิกฺขเว
คมเนน โลกสฺส อนฺตํ ญาเตยฺยํ ทิฏฺเฐยฺยํ ปตฺเตยฺยนฺติ วทามิ
น จ ปนาหํ ภิกฺขเว อปฺปตฺวา โลกสฺส อนฺตํ ทุกฺขสฺสนฺตกิริยํ
วทามีติ อิมสฺส ขฺวาหํ อาวุโส ภควตา สงฺขิตฺเตน อุทฺเทสสฺส
อุทฺทิฏฺฐสฺส วิตฺถาเรน อตฺถํ อวิภตฺตสฺส เอวํ วิตฺถาเรน อตฺถํ
อาชานามิ อากงฺขมานา จ ปน ตุเมฺห อายสฺมนฺโต ภควนฺตญฺเญว
อุปสงฺกมิตฺวา เอตมตฺถํ ปฏิปุจฺเฉยฺยาถ ยถา โว ภควา
พฺยากโรติ ตถา นํ ธาเรยฺยาถาติ
เอวมาวุโสติ โข เต ภิกฺขู อายสฺมโต อานนฺทสฺส
ปฏิสฺสุตฺวา อุฏฺฐายาสนา เยน ภควา เตนุปสงฺกมึสุ อุปสงฺกมิตฺวา
ภควนฺตํ อภิวาเทตฺวา เอกมนฺตํ นิสีทึสุ เอกมนฺตํ นิสินฺนา โข
เต ภิกฺขู ภควนฺตํ เอตทโวจุํ ยํ โข โน ภนฺเต ภควา สงฺขิตฺเตน
อุทฺเทสํ อุทฺทิสิตฺวา วิตฺถาเรน อตฺถํ อวิภชิตฺวา อุฏฺฐายาสนา
วิหารํ ปวิฏฺโฐ นาหํ ภิกฺขเว คมเนน โลกสฺส อนฺตํ ญาเตยฺยํ
ทิฏฺเฐยฺยํ ปตฺเตยฺยนฺติ วทามิ น จ ปนาหํ ภิกฺขเว อปฺปตฺวา
โลกสฺส อนฺตํ ทุกฺขสฺสนฺตกิริยํ วทามีติ เตสํ โน ภนฺเต
อมฺหากํ อจิรปกฺกนฺตสฺส ภควโต เอตทโหสิ อิทํ โข โน อาวุโส
ภควา สงฺขิตฺเตน อุทฺเทสํ อุทฺทิสิตฺวา วิตฺถาเรน อตฺถํ อวิภชิตฺวา



อุฏฺฐายาสนา วิหารํ ปวิฏฺโฐ นาหํ ภิกฺขเว คมเนน โลกสฺส
อนฺตํ ญาเตยฺยํ ทิฏฺเฐยฺยํ ปตฺเตยฺยนฺติ วทามิ น จ ปนาหํ
ภิกฺขเว อปฺปตฺวา โลกสฺส อนฺตํ ทุกฺขสฺสนฺตกิริยํ วทามีติ
โก นุ โข อิมสฺส ภควตา สงฺขิตฺเตน อุทฺเทสสฺส อุทฺทิฏฺฐสฺส
วิตฺถาเรน อตฺถํ อวิภตฺตสฺส วิตฺถาเรน อตฺถํ วิภเชยฺยาติ เตสํ
โน ภนฺเต อมฺหากํ เอตทโหสิ อยํ โข อายสฺมา อานนฺโท
สตฺถุ เจว สํวณฺณิโต สมฺภาวิโต จ วิญฺญูนํ สพฺรหฺมจารีนํ
ปโหติ จายสฺมา อานนฺโท อิมสฺส ภควตา สงฺขิตฺเตน อุทฺเทสสฺส
อุทฺทิฏฺฐสฺส วิตฺถาเรน อตฺถํ อวิภตฺตสฺส วิตฺถาเรน อตฺถํ วิภชิตุํ
ยนฺนูน มยํ เยนายสฺมา อานนฺโท เตนุปสงฺกเมยฺยาม อุปสงฺกมิตฺวา
อายสฺมนฺตํ อานนฺทํ เอตมตฺถํ ปฏิปุจฺเฉยฺยามาติ อถ โข มยํ
ภนฺเต เยนายสฺมา อานนฺโท เตนุปสงฺกมิมฺหา อุปสงฺกมิตฺวา
อายสฺมนฺตํ อานนฺทํ เอตมตฺถํ ปฏิปุจฺฉิมฺหา เตสํ โน ภนฺเต
อายสฺมตา อานนฺเทน อิเมหิ อากาเรหิ อิเมหิ ปเทหิ อิเมหิ
พฺยญฺชเนหิ อตฺโถ วิภตฺโตติ ปณฺฑิโต ภิกฺขเว อานนฺโท
มหาปญฺโญ ภิกฺขเว อานนฺโท มญฺเจปิ ตุเมฺห ภิกฺขเว เอตมตฺถํ
ปฏิปุจฺเฉยฺยาถ อหมฺปิ ตํ เอวเมว พฺยากเรยฺยํ ยถา ตํ
อานนฺเทน พฺยากตํ เอโส เจว ตสฺส อตฺโถ เอวญฺจ นํ
ธาเรยฺยาถาติ ตติยํ
ปุพฺเพ เม ภิกฺขเว สมฺโพธา อนภิสมฺพุทฺธสฺส



โพธิสตฺตสฺเสว สโต เอตทโหสิ เย มยฺหํ ปญฺจ กามคุณา เจตโส
สมฺผุฏฺฐปุพฺพา อตีตา นิรุทฺธา วิปริณตา ตตฺร เม จิตฺตํ พหุลํ
คจฺฉมานํ คจฺเฉยฺย ปจฺจุปฺปนฺเนสุ วา อปฺปํ วา อนาคเตสุ
ตสฺส มยฺหํ ภิกฺขเว เอตทโหสิ เย มยฺหํ ภิกฺขเว ปญฺจ กามคุณา
เจตโส สมฺผุฏฺฐปุพฺพา อตีตา นิรุทฺธา วิปริณตา ตตฺร เม
อตฺตรูเปน อปฺปมาโท สติเจตโส อารกฺโข กรณีโย ตสฺมา
ติห ภิกฺขเว ตุมฺหากมฺปิ เย เต ปญฺจ กามคุณา เจตโส สมฺผุฏฺฐปุพฺพา
อตีตา นิรุทฺธา วิปริณตา ตตฺร โว จิตฺตํ พหุลํ คจฺฉมานํ
คจฺเฉยฺย ปจฺจุปฺปนฺเนสุ วา อปฺปํ วา อนาคเตสุ ตสฺมา ติห
ภิกฺขเว ตุมฺหากมฺปิ เย เต ปญฺจ กามคุณา เจตโส สมฺผุฏฺฐปุพฺพา
อตีตา นิรุทฺธา วิปริณตา ตตฺร โว อตฺตรูเปน อปฺปมาโท
สติเจตโส อารกฺโข กรณีโยติ ตสฺมา ติห ภิกฺขเว เส อายตเน
เวทิตพฺเพ ยตฺถ จกฺขุ นิรุชฺฌติ รูปสญฺญา จ วิรชฺชติ เส
อายตเน เวทิตพฺเพ เป ยตฺถ ชิวฺหา นิรุชฺฌติ รสสญฺญา
จ วิรชฺชติ เป เส อายตเน เวทิตพฺเพ ยตฺถ มโน จ
นิรุชฺฌติ ธมฺมสญฺญา จ วิรชฺชติ เส อายตเน เวทิตพฺเพติ
อิทํ วตฺวา ภควา อุฏฺฐายาสนา วิหารํ ปาวิสิ อถ โข เตสํ
ภิกฺขูนํ อจิรปกฺกนฺตสฺส ภควโต เอตทโหสิ อิทํ โข โน อาวุโส
ภควา สงฺขิตฺเตน อุทฺเทสํ อุทฺทิสิตฺวา วิตฺถาเรน อตฺถํ อวิภชิตฺวา
อุฏฺฐายาสนา วิหารํ ปวิฏฺโฐ ตสฺมา ติห ภิกฺขเว เส อายตเน





เวทิตพฺเพ ยตฺถ จกฺขุ จ นิรุชฺฌติ รูปสญฺญา จ วิรชฺชติ เส
อายตเน เวทิตพฺเพ เป ยตฺถ ชิวฺหา จ นิรุชฺฌติ รสสญฺญา จ
วิรชฺชติ เส อายตเน เวทิตพฺเพ เป ยตฺถ มโน จ นิรุชฺฌติ
ธมฺมสญฺญา จ วิรชฺชติ เส อายตเน เวทิตพฺเพติ โก นุ โข
อิมสฺส ภควตา สงฺขิตฺเตน อุทฺเทสสฺส อุทฺทิฏฺฐสฺส วิตฺถาเรน
อตฺถํ อวิภตฺตสฺส วิตฺถาเรน อตฺถํ วิภเชยฺยาติ อถ โข เตสํ
ภิกฺขูนํ เอตทโหสิ อยํ โข อายสฺมา อานนฺโท สตฺถุ เจว สํวณฺณิโต
สมฺภาวิโต จ วิญฺญูนํ สพฺรหฺมจารีนํ ปโหติ จายสฺมา อานนฺโท
อิมสฺส ภควตา สงฺขิตฺเตน อุทฺเทสสฺส อุทฺทิฏฺฐสฺส วิตฺถาเรน
อตฺถํ อวิภตฺตสฺส วิตฺถาเรน อตฺถํ วิภชิตุํ ยนฺนูน มยํ เยนายสฺมา
อานนฺโท เตนุปสงฺกเมยฺยาม อุปสงฺกมิตฺวา อายสฺมนฺตํ อานนฺทํ
เอตมตฺถํ ปฏิปุจฺเฉยฺยามาติ
อถ โข เต ภิกฺขู เยนายสฺมา อานนฺโท เตนุปสงฺกมึสุ
อุปสงฺกมิตฺวา อายสฺมตา อานนฺเทน สทฺธึ สมฺโมทึสุ สมฺโมทนียํ
กถํ สาราณียํ วีติสาเรตฺวา เอกมนฺตํ นิสีทึสุ เอกมนฺตํ นิสินฺนา
โข เต ภิกฺขู อายสฺมนฺตํ อานนฺทํ เอตทโวจุํ อิทํ โข โน อาวุโส
อานนฺท ภควา สงฺขิตฺเตน อุทฺเทสํ อุทฺทิสิตฺวา วิตฺถาเรน อตฺถํ
อวิภชิตฺวา อุฏฺฐายาสนา วิหารํ ปวิฏฺโฐ ตสฺมา ติห ภิกฺขเว
เส อายตเน เวทิตพฺเพ ยตฺถ จกฺขุ จ นิรุชฺฌติ รูปสญฺญา
จ วิรชฺชติ เส อายตเน เวทิตพฺเพ เป ยตฺถ ชิวฺหา จ



นิรุชฺฌติ รสสญฺญา จ วิรชฺชติ เส อายตเน เวทิตพฺเพ เป
ยตฺถ มโน จ นิรุชฺฌติ ธมฺมสญฺญา จ วิรชฺชติ เส อายตเน
เวทิตพฺเพติ เตสํ โน อาวุโส อมฺหากํ อจิรปกฺกนฺตสฺส ภควโต
เอตทโหสิ อิทํ โข โน อาวุโส ภควา สงฺขิตฺเตน อุทฺเทสํ
อุทฺทิสิตฺวา วิตฺถาเรน อตฺถํ อวิภชิตฺวา อุฏฺฐายาสนา วิหารํ ปวิฏฺโฐ
ตสฺมา ติห ภิกฺขเว เส อายตเน เวทิตพฺเพ ยตฺถ จกฺขุ จ
นิรุชฺฌติ รูปสญฺญา จ วิรชฺชติ เส อายตเน เวทิตพฺเพ เป
ยตฺถ ชิวฺหา จ นิรุชฺฌติ รสสญฺญา จ วิรชฺชติ เส อายตเน
เวทิตพฺเพ เป ยตฺถ มโน จ นิรุชฺฌติ ธมฺมสญฺญา จ
วิรชฺชติ เส อายตเน เวทิตพฺเพติ โก นุ โข อิมสฺส ภควตา
สงฺขิตฺเตน อุทฺเทสสฺส อุทฺทิฏฺฐสฺส วิตฺถาเรน อตฺถํ อวิภตฺตสฺส
วิตฺถาเรน อตฺถํ วิภเชยฺยาติ เตสํ โน อาวุโส อมฺหากํ เอตทโหสิ
อยํ โข อายสฺมา อานนฺโท สตฺถุ เจว สํวณฺณิโต สมฺภาวิโต
จ วิญฺญูนํ สพฺรหฺมจารีนํ ปโหติ จายสฺมา อานนฺโท อิมสฺส
ภควตา สงฺขิตฺเตน อุทฺเทสสฺส อุทฺทิฏฺฐสฺส วิตฺถาเรน อตฺถํ
อวิภตฺตสฺส วิตฺถาเรน อตฺถํ วิภชิตุํ ยนฺนูน มยํ เยนายสฺมา อานนฺโท
เตนุปสงฺกเมยฺยาม อุปสงฺกมิตฺวา อายสฺมนฺตํ อานนฺทํ เอตมตฺถํ
ปฏิปุจฺเฉยฺยามาติ วิภชตายสฺมา อานนฺโทติ เสยฺยถาปิ นาม
อาวุโส ปุริโส สารตฺถิโก สารคเวสี สารปริเยสนํ จรมาโน มหโต
รุกฺขสฺส เป วิภชตายสฺมา อานนฺโท อครุํ กริตฺวาติ



เตนหาวุโส สุณาถ สาธุกํ มนสิกโรถ ภาสิสฺสามีติ
เอวมาวุโสติ โข เต ภิกฺขู อายสฺมโต อานนฺทสฺส ปจฺจสฺโสสุํ
อายสฺมา อานนฺโท เอตทโวจ ยํ โข โว อาวุโส ภควา สงฺขิตฺเตน
อุทฺเทสํ อุทฺทิสิตฺวา วิตฺถาเรน อตฺถํ อวิภชิตฺวา อุฏฺฐายาสนา
วิหารํ ปวิฏฺโฐ ตสฺมา ติห ภิกฺขเว เส อายตเน เวทิตพฺเพ
ยตฺถ จกฺขุ จ นิรุชฺฌติ รูปสญฺญา จ วิรชฺชติ เส อายตเน
เวทิตพฺเพ เป ยตฺถ มโน จ นิรุชฺฌติ ธมฺมสญฺญา จ
วิรชฺชติ เส อายตเน เวทิตพฺเพติ อิมสฺส ขฺวาหํ อาวุโส
ภควตา สงฺขิตฺเตน อุทฺเทสสฺส อุทฺทิฏฺฐสฺส วิตฺถาเรน อตฺถํ
อวิภตฺตสฺส วิตฺถาเรน อตฺถํ อาชานามิ สฬายตนนิโรธํ โข เอตํ
อาวุโส ภควตา สนฺธาย ภาสิตํ ตสฺมา ติห ภิกฺขเว เส อายตเน
เวทิตพฺเพ ยตฺถ จกฺขุ จ นิรุชฺฌติ รูปสญฺญา จ วิรชฺชติ
เส อายตเน เวทิตพฺเพ เป ยตฺถ มโน จ นิรุชฺฌติ
ธมฺมสญฺญา จ วิรชฺชติ เส อายตเน เวทิตพฺเพติ ยํ โข อาวุโส
ภควา สงฺขิตฺเตน อุทฺเทสํ อุทฺทิสิตฺวา วิตฺถาเรน อตฺถํ อวิภชิตฺวา
อุฏฺฐายาสนา วิหารํ ปวิฏฺโฐ ตสฺมา ติห ภิกฺขเว เส อายตเน
เวทิตพฺเพ ยตฺถ จกฺขุ จ นิรุชฺฌติ รูปสญฺญา จ วิรชฺชติ เส
อายตเน เวทิตพฺเพ เป ยตฺถ มโน จ นิรุชฺฌติ ธมฺมสญฺญา
จ วิรชฺชติ เส อายตเน เวทิตพฺเพติ อิมสฺส ขฺวาหํ อาวุโส
ภควตา สงฺขิตฺเตน อุทฺเทสสฺส อุทฺทิฏฺฐสฺส วิตฺถาเรน อตฺถํ



อวิภตฺตสฺส เอวํ วิตฺถาเรน อตฺถํ อาชานามิ อากงฺขมานา จ
ปน ตุเมฺห อายสฺมนฺโต ภควนฺตํเยว อุปสงฺกมถ อุปสงฺกมิตฺวา
เอตมตฺถํ ปฏิปุจฺเฉยฺยาถ ยถา โว ภควา พฺยากโรติ ตถา นํ
ธาเรยฺยาถาติ
เอวมาวุโสติ โข เต ภิกฺขู อายสฺมโต อานนฺทสฺส
ปฏิสฺสุตฺวา อุฏฺฐายาสนา เยน ภควา เตนุปสงฺกมึสุ อุปสงฺกมิตฺวา
ภควนฺตํ อภิวาเทตฺวา เอกมนฺตํ นิสีทึสุ เอกมนฺตํ นิสินฺนา โข
เต ภิกฺขู ภควนฺตํ เอตทโวจุํ ยํ โข โน ภนฺเต ภควา สงฺขิตฺเตน
อุทฺเทสํ อุทฺทิสิตฺวา วิตฺถาเรน อตฺถํ อวิภชิตฺวา อุฏฺฐายาสนา
วิหารํ ปวิฏฺโฐ ตสฺมา ติห ภิกฺขเว เส อายตเน เวทิตพฺเพ ยตฺถ
จกฺขุ จ นิรุชฺฌติ รูปสญฺญา จ วิรชฺชติ เส อายตเน เวทิตพฺเพ
เป ยตฺถ ชิวฺหา จ นิรุชฺฌติ รสสญฺญา จ วิรชฺชติ เส
อายตเน เวทิตพฺเพ เป ยตฺถ มโน จ นิรุชฺฌติ ธมฺมสญฺญา
จ วิรชฺชติ เส อายตเน เวทิตพฺเพ เตสํ โน ภนฺเต อมฺหากํ
อจิรปกฺกนฺตสฺส ภควโต เอตทโหสิ อิทํ โข โน อาวุโส
ภควา สงฺขิตฺเตน อุทฺเทสํ อุทฺทิสิตฺวา วิตฺถาเรน อตฺถํ อวิภชิตฺวา
อุฏฺฐายาสนา วิหารํ ปวิฏฺโฐ ตสฺมา ติห ภิกฺขเว เส อายตเน
เวทิตพฺเพ ยตฺถ จกฺขุ จ นิรุชฺฌติ รูปสญฺญา จ วิรชฺชติ เส
อายตเน เวทิตพฺเพ เป ยตฺถ มโน จ นิรุชฺฌติ ธมฺมสญฺญา
จ วิรชฺชติ เส อายตเน เวทิตพฺเพ โก นุ โข อิมสฺส ภควตา



สงฺขิตฺเตน อุทฺเทสสฺส อุทฺทิฏฺฐสฺส วิตฺถาเรน อตฺถํ อวิภตฺตสฺส
วิตฺถาเรน อตฺถํ วิภเชยฺยาติ เตสํ โน ภนฺเต อมฺหากํ เอตทโหสิ
อยํ โข อายสฺมา อานนฺโท สตฺถุ เจว สํวณฺณิโต สมฺภาวิโต จ
วิญฺญูนํ สพฺรหฺมจารีนํ ปโหติ จายสฺมา อานนฺโท อิมสฺส ภควตา
สงฺขิตฺเตน อุทฺเทสสฺส อุทฺทิฏฺฐสฺส วิตฺถาเรน อตฺถํ อวิภตฺตสฺส
วิตฺถาเรน อตฺถํ วิภชิตุํ ยนฺนูน มยํ เยนายสฺมา อานนฺโท
เตนุปสงฺกเมยฺยาม อุปสงฺกมิตฺวา อายสฺมนฺตํ อานนฺทํ เอตมตฺถํ
ปฏิปุจฺเฉยฺยามาติ อถ โข มยํ ภนฺเต เยนายสฺมา อานนฺโท
เตนุปสงฺกมิมฺหา อุปสงฺกมิตฺวา อายสฺมนฺตํ อานนฺทํ เอตมตฺถํ
ปฏิปุจฺฉิมฺหา เตสํ โน ภนฺเต อายสฺมตา อานนฺเทน อิเมหิ
อากาเรหิ อิเมหิ ลิงฺเคหิ อิเมหิ พฺยญฺชเนหิ อตฺโถ วิภตฺโตติ
ปณฺฑิโต ภิกฺขเว อานนฺโท มหาปญฺโญ ภิกฺขเว อานนฺโท
มญฺเจปิ ตุเมฺห ภิกฺขเว เอตมตฺถํ ปฏิปุจฺเฉยฺยาถ อหมฺปิ ตํ
เอวเมว พฺยากเรยฺยํ ยถา ตํ อานนฺเทน พฺยากตํ เอโส เจวสฺส
อตฺโถ เอวญฺจ นํ ธาเรยฺยาถาติ จตุตฺถํ
เอกํ สมยํ ภควา ราชคเห วิหรติ คิชฺฌกูเฏ ปพฺพเต
อถ โข สกฺโก เทวานมินฺโท เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิ เอกมนฺตํ
ฐิโต โข สกฺโก เทวานมินฺโท ภควนฺตํ เอตทโวจ โก นุ โข




ภนฺเต เหตุ โก ปจฺจโย เยน มิเธกจฺเจ สตฺตา ทิฏฺเฐ ว ธมฺเม
โน ปรินิพฺพายนฺติ โก ปน ภนฺเต เหตุ โก ปจฺจโย เยน
มิเธกจฺเจ สตฺตา ทิฏฺเฐ ว ธมฺเม ปรินิพฺพายนฺตีติ
สนฺติ จ โข เทวานมินฺท จกฺขุวิญฺเญยฺยา รูปา อิฏฺฐา
กนฺตา มนาปา ปิยรูปา กามูปสญฺหิตา รชนิยา ตญฺเจ ภิกฺขุ
อภินนฺทติ อภิวทติ อชฺโฌสาย ติฏฺฐติ ตสฺส ตํ อภินนฺทโต
อภิวทโต อชฺโฌสาย ติฏฺฐโต ตํ นิสฺสิตํ วิญฺญาณํ โหติ
ตทุปาทานํ สอุปาทาโน เทวานมินฺท ภิกฺขุ โน ปรินิพฺพายติ เป
สนฺติ โข เทวานมินฺท ชิวฺหาวิญฺเญยฺยา รสา เป สนฺติ โข
เทวานมินฺท มโนวิญฺเญยฺยา ธมฺมา อิฏฺฐา กนฺตา มนาปา ปิยรูปา
กามูปสญฺหิตา รชนิยา ตญฺเจ ภิกฺขุ อภินนฺทติ อภิวทติ อชฺโฌสาย
ติฏฺฐติ ตสฺส ตํ อภินนฺทโต อภิวทโต อชฺโฌสาย ติฏฺฐโต
ตํ นิสฺสิตํ วิญฺญาณํ โหติ ตทุปาทานํ สอุปาทาโน เทวานมินฺท
ภิกฺขุ โน ปรินิพฺพายติ อยํ โข เทวานมินฺท เหตุ อยํ ปจฺจโย
เยน มิเธกจฺเจ สตฺตา ทิฏฺเฐ ว ธมฺเม โน ปรินิพฺพายนฺติ
สนฺติ จ โข เทวานมินฺท จกฺขุวิญฺเญยฺยา รูปา อิฏฺฐา
กนฺตา มนาปา ปิยรูปา กามูปสญฺหิตา รชนิยา ตญฺเจ ภิกฺขุ
นาภินนฺทติ นาภิวทติ นาชฺโฌสาย ติฏฺฐติ ตสฺส ตํ อนภินนฺทโต
อนภิวทโต อนชฺโฌสาย ติฏฺฐโต น ตํ นิสฺสิตํ วิญฺญาณํ โหติ
น ตทุปาทานํ อนุปาทาโน เทวานมินฺท ภิกฺขุ ปรินิพฺพายติ



เป สนฺติ โข เทวานมินฺท ชิวฺหาวิญฺเญยฺยา รสา เป
สนฺติ โข เทวานมินฺท มโนวิญฺเญยฺยา ธมฺมา อิฏฺฐา กนฺตา
มนาปา ปิยรูปา กามูปสญฺหิตา รชนิยา ตญฺเจ ภิกฺขุ นาภินนฺทติ
นาภิวทติ นาชฺโฌสาย ติฏฺฐติ ตสฺส ตํ อนภินนฺทโต อนภิวทโต
อนชฺโฌสาย ติฏฺฐโต น ตนฺนิสฺสิตํ วิญฺญาณํ โหติ น ตทุปาทานํ
อนุปาทาโน เทวานมินฺท ภิกฺขุ ปรินิพฺพายติ อยํ โข เทวานมินฺท
เหตุ อยํ ปจฺจโย เยน มิเธกจฺเจ สตฺตา ทิฏฺเฐ ว ธมฺเม
ปรินิพฺพายนฺตีติ ปญฺจมํ
เอกํ สมยํ ภควา ราชคเห วิหรติ คิชฺฌกูเฏ ปพฺพเต
อถ โข ปญฺจสิโข คนฺธพฺพปุตฺโต เยน ภควา เตนุปสงฺกมิ อุปสงฺกมิตฺวา
ภควนฺตํ อภิวาเทตฺวา เอกมนฺตํ อฏฺฐาสิ เอกมนฺตํ
ฐิโต โข ปญฺจสิโข คนฺธพฺพปุตฺโต ภควนฺตํ เอตทโวจ โก นุ
โข ภนฺเต เหตุ โก ปจฺจโย เยน มิเธกจฺเจ สตฺตา ทิฏฺเฐ ว
ธมฺเม โน ปรินิพฺพายนฺติ โก ปน ภนฺเต เหตุ โก ปจฺจโย
เยน มิเธกจฺเจ สตฺตา ทิฏฺเฐ ว ธมฺเม ปรินิพฺพายนฺตีติ
สนฺติ จ โข ปญฺจสิข จกฺขุวิญฺเญยฺยา รูปา เป
สนฺติ โข ปญฺจสิข มโนวิญฺเญยฺยา ธมฺมา อิฏฺฐา กนฺตา มนาปา
ปิยรูปา กามูปสญฺหิตา รชนิยา ตญฺเจ ภิกฺขุ อภินนฺทติ อภิวทติ
อชฺโฌสาย ติฏฺฐติ ตสฺส ตํ อภินนฺทโต อภิวทโต อชฺโฌสาย
ติฏฺฐโต ตนฺนิสฺสิตํ วิญฺญาณํ โหติ ตทุปทานํ สอุปาทาโน



ปญฺจสิข ภิกฺขุ โน ปรินิพฺพายติ อยํ โข ปญฺจสิข เหตุ อยํ
ปจฺจโย เยน มิเธกจฺเจ สตฺตา ทิฏฺเฐ ว ธมฺเม โน ปรินิพฺพายนฺติ
สนฺติ จ โข ปญฺจสิข จกฺขุวิญฺเญยฺยา รูปา อิฏฺฐา
กนฺตา มนาปา เป สนฺติ โข ปญฺจสิข มโนวิญฺเญยฺยา ธมฺมา
อิฏฺฐา กนฺตา มนาปา ปิยรูปา กามูปสญฺหิตา รชนิยา ตญฺเจ
ภิกฺขุ นาภินนฺทติ นาภิวทติ นาชฺโฌสาย ติฏฺฐติ ตสฺส ตํ อนภินนฺทโต
อนภิวทโต อนชฺโฌสาย ติฏฺฐโต น ตนฺนิสฺสิตํ วิญฺญาณํ
โหติ น ตทุปาทานํ อนุปาทาโน ปญฺจสิข ภิกฺขุ ปรินิพฺพายติ
อยํ โข ปญฺจสิข เหตุ อยํ ปจฺจโย เยน มิเธกจฺเจ สตฺตา
ทิฏฺเฐ ว ธมฺเม ปรินิพฺพายนฺตีติ ฉฏฺฐํ
เอกํ สมยํ อายสฺมา สารีปุตฺโต สาวตฺถิยํ วิหรติ
เชตวเน อนาถปิณฺฑิกสฺส อาราเม อถ โข อญฺญตโร ภิกฺขุ
เยนายสฺมา สารีปุตฺโต เตนุปสงฺกมิ อุปสงฺกมิตฺวา อายสฺมตา
สารีปุตฺเตน สทฺธึ สมฺโมทิ สมฺโมทนียํ กถํ สาราณียํ วีติสาเรตฺวา
เอกมนฺตํ นิสีทิ เอกมนฺตํ นิสินฺโน โข โส ภิกฺขุ อายสฺมนฺตํ
สารีปุตฺตํ เอตทโวจ สทฺธิวิหาริโก อาวุโส สารีปุตฺต ภิกฺขุ สิกฺขํ
ปจฺจกฺขาย หีนายาวตฺโตติ เอวํ เหตํ อาวุโส โหติ อินฺทฺริเยสุ
อคุตฺตทฺวารสฺส โภชเน อมตฺตญฺญุโน ชาคริยํ อนนุยุตฺตสฺส
โส วตาวุโส ภิกฺขุ อินฺทฺริเยสุ อคุตฺตทฺวาโร โภชเน อมตฺตญฺญู
ชาคริยํ อนนุยุตฺโต ยาวชีวํ ปริปุณฺณํ ปริสุทฺธํ พฺรหฺมจริยํ



สนฺตาเนสฺสตีติ เนตํ ฐานํ วิชฺชติ โส วตาวุโส ภิกฺขุ
อินฺทฺริเยสุ คุตฺตทฺวาโร โภชเน มตฺตญฺญู ชาคริยํ อนุยุตฺโต ยาวชีวํ
ปริปุณฺณํ ปริสุทฺธํ พฺรหฺมจริยํ สนฺตาเนสฺสตีติ ฐานเมตํ วิชฺชติ
กถญฺจาวุโส อินฺทฺริเยสุ คุตฺตทฺวาโร โหติ อิธาวุโส
ภิกฺขุ จกฺขุนา รูปํ ทิสฺวา น นิมิตฺตคฺคาหี โหติ นานุพฺยญฺชนคฺคาหี
ยตฺวาธิกรณเมนํ จกฺขุนฺทฺริยํ อสํวุตํ วิหรนฺตํ อภิชฺฌาโทมนสฺสา
ปาปกา อกุสลา ธมฺมา อนฺวาสฺสเวยฺยุํ ตสฺส สํวราย
ปฏิปชฺชติ รกฺขติ จกฺขุนฺทฺริยํ จกฺขุนฺทฺริเย สํวรํ อาปชฺชติ
โสเตน สทฺทํ สุตฺวา ฆาเนน คนฺธํ ฆายิตฺวา ชิวฺหาย
รสํ สายิตฺวา กาเยน โผฏฺฐพฺพํ ผุสิตฺวา มนสา ธมฺมํ
วิญฺญาย น นิมิตฺตคฺคาหี โหติ นานุพฺยญฺชนคฺคาหี ยตฺวาธิกรณเมนํ
มนินฺทฺริยํ อสํวุตํ วิหรนฺตํ อภิชฺฌาโทมนสฺสา ปาปกา อกุสลา
ธมฺมา อนฺวาสฺสเวยฺยุํ ตสฺส สํวราย ปฏิปชฺชติ รกฺขติ มนินฺทฺริยํ
มนินฺทฺริเย สํวรํ อาปชฺชติ เอวํ โข อาวุโส อินฺทฺริเยสุ
คุตฺตทฺวาโร โหติ
กถญฺจาวุโส โภชเน มตฺตญฺญู โหติ อิธาวุโส
ภิกฺขุ ปฏิสงฺขา โยนิโส อาหารํ อาหาเรติ เนว ทวาย น มทาย
น มณฺฑนาย น วิภูสนาย ยาวเทว อิมสฺส กายสฺส ฐิติยา
ยาปนาย วิหึสุปรติยา พฺรหฺมจริยานุคฺคหาย อิติ ปุราณญฺจ เวทนํ
ปฏิหงฺขามิ นวญฺจ เวทนํ น อุปฺปาเทสฺสามิ ยาตฺรา จ เม


ภวิสฺสติ อนวชฺชตา จ ผาสุวิหาโร จาติ เอวํ โข อาวุโส
โภชเน มตฺตญฺญู โหติ
กถญฺจาวุโส ชาคริยํ อนุยุตฺโต โหติ อิธาวุโส ภิกฺขุ
ทิวสํ จงฺกเมน นิสชฺชาย อาวรณิเยหิ ธมฺเมหิ จิตฺตํ ปริโสเธติ
รตฺติยา ปฐมํ ยามํ จงฺกเมน นิสชฺชาย อาวรณิเยหิ ธมฺเมหิ จิตฺตํ
ปริโสเธติ รตฺติยา มชฺฌิมํ ยามํ ทกฺขิเณน ปสฺเสน สีหเสยฺยํ
กปฺเปติ ปาเทน ปาทํ อจฺจาธาย สโต สมฺปชาโน อุฏฺฐานสญฺญํ
มนสิกริตฺวา รตฺติยา ปจฺฉิมํ ยามํ ปจฺจุฏฺฐาย จงฺกเมน นิสชฺชาย
อาวรณิเยหิ ธมฺเมหิ จิตฺตํ ปริโสเธติ เอวํ โข อาวุโส ชาคริยํ
อนุยุตฺโต โหติ ตสฺมาติหาวุโส เอวํ สิกฺขิตพฺพํ อินฺทฺริเยสุ
คุตฺตทฺวารา ภวิสฺสาม โภชเน มตฺตญฺญุโน ชาคริยํ อนุยุตฺตาติ
เอวํ หิ โข อาวุโส สิกฺขิตพฺพนฺติ สตฺตมํ
เอกํ สมยํ ภควา สาวตฺถิยํ วิหรติ เชตวเน อนาถปิณฺฑิกสฺส
อาราเม อถ โข ภควโต รโหคตสฺส ปฏิสลฺลีนสฺส
เอวํ เจตโส ปริวิตกฺโก อุทปาทิ ปริปกฺกา โข ราหุลสฺส
วิมุตฺติปริปาจนิยา ธมฺมา ยนฺนูนาหํ ราหุลํ อุตฺตรึ อาสวานํ ขเย
วิเนยฺยนฺติ อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย
สาวตฺถึ ปิณฺฑาย ปาวิสิ สาวตฺถิยํ ปิณฺฑาย จริตฺวา
ปจฺฉาภตฺตํ ปิณฺฑปาตปฏิกฺกนฺโต อายสฺมนฺตํ ราหุลํ อามนฺเตสิ
คณฺหาหิ ราหุล นิสีทนํ เยน อนฺธวนํ เตนุปสงฺกมิสฺสาม



ทิวา วิหารายาติ เอวํ ภนฺเตติ โข อายสฺมา ราหุโล ภควโต
ปฏิสฺสุตฺวา นิสีทนํ อาทาย ภควนฺตํ ปิฏฺฐิโต ปิฏฺฐิโต อนุพนฺธิ
เตน โข ปน สมเยน อเนกานิ เทวตาสหสฺสานิ ภควนฺตํ อนุพนฺธานิ
ภวนฺติ อชฺช ภควา อายสฺมนฺตํ ราหุลํ อุตฺตรึ อาสวานํ
ขเย วิเนสฺสตีติ
อถ โข ภควา อนฺธวนํ อชฺโฌคาเหตฺวา อญฺญตรสฺมึ
รุกฺขมูเล ปญฺญตฺเต อาสเน นิสีทิ อายสฺมาปิ โข ราหุโล
ภควนฺตํ อภิวาเทตฺวา เอกมนฺตํ นิสีทิ เอกมนฺตํ นิสินฺนํ โข
อายสฺมนฺตํ ราหุลํ ภควา เอตทโวจ ตํ กึ มญฺญสิ ราหุล จกฺขุํ
นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ
วา ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
กลฺลํ นุ ตํ สมนุปสฺสิตุํ เอตํ มม เอโสหมสฺมิ
เอโส เม อตฺตาติ โน เหตํ ภนฺเต รูปา นิจฺจา วา
อนิจฺจา วาติ อนิจฺจา ภนฺเต เป จกฺขุวิญฺญาณํ นิจฺจํ
วา อนิจฺจํ วาติ อนิจฺจํ ภนฺเต จกฺขุสมฺผสฺโส นิจฺโจ วา
อนิจฺโจ วาติ อนิจฺโจ ภนฺเต ยมฺปิทํ จกฺขุสมฺผสฺสปจฺจยา
อุปฺปชฺชติ เวทนาคตํ สญฺญาคตํ สงฺขารคตํ วิญฺญาณคตํ ตมฺปิ
นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ
วา ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ
วิปริณามธมฺมํ กลฺลํ นุ ตํ สมนุปสฺสิตุํ เอตํ มม เอโสหมสฺมิ


เอโส เม อตฺตาติ โน เหตํ ภนฺเต เป ชิวฺหา นิจฺจา
วา อนิจฺจา วาติ อนิจฺจา ภนฺเต รสา นิจฺจา วา อนิจฺจา
วาติ อนิจฺจา ภนฺเต ชิวฺหาวิญฺญาณํ นิจฺจํ วา อนิจฺจํ
วาติ อนิจฺจํ ภนฺเต ชิวฺหาสมฺผสฺโส นิจฺโจ วา อนิจฺโจ
วาติ อนิจฺโจ ภนฺเต ยมฺปิทํ ชิวฺหาสมฺผสฺสปจฺจยา อุปฺปชฺชติ
เวทนาคตํ สญฺญาคตํ สงฺขารคตํ วิญฺญาณคตํ ตมฺปิ นิจฺจํ วา
อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ
วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ
นุ ตํ สมนุปสฺสิตุํ เอตํ มม เอโสหมสฺมิ เอโส เม อตฺตาติ
โน เหตํ ภนฺเต เป มโน นิจฺโจ วา อนิจฺโจ วาติ
อนิจฺโจ ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ
ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ
สมนุปสฺสิตุํ เอตํ มม เอโสหมสฺมิ เอโส เม อตฺตาติ โน
เหตํ ภนฺเต ธมฺมา นิจฺจา วา อนิจฺจา วาติ อนิจฺจา
ภนฺเต มโนวิญฺญาณํ นิจฺจํ วา อนิจฺจํ วาติ อนิจฺจํ ภนฺเต
มโนสมฺผสฺโส นิจฺโจ วา อนิจฺโจ วาติ อนิจฺโจ ภนฺเต
ยมฺปิทํ มโนสมฺผสฺสปจฺจยา อุปฺปชฺชติ เวทนาคตํ สญฺญาคตํ สงฺขารคตํ
วิญฺญาณคตํ ตมฺปิ นิจฺจํ วา อนิจฺจํ วาติ อนิจฺจํ
ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ ภนฺเต
ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ สมนุปสฺสิตุํ


เอตํ มม เอโสหมสฺมิ เอโส เม อตฺตาติ โน เหตํ ภนฺเต
เอวํ ปสฺสํ ราหุล สุตวา อริยสาวโก จกฺขุสฺมึปิ นิพฺพินฺทติ
รูเปสุปิ นิพฺพินฺทติ จกฺขุวิญฺญาเณปิ นิพฺพินฺทติ จกฺขุสมฺผสฺเสปิ
นิพฺพินฺทติ ยมฺปิทํ จกฺขุสมฺผสฺสปจฺจยา อุปฺปชฺชติ เวทนาคตํ
สญฺญาคตํ สงฺขารคตํ วิญฺญาณคตํ ตสฺมึปิ นิพฺพินฺทติ เป
ชิวฺหายปิ นิพฺพินฺทติ รเสสุปิ นิพฺพินฺทติ ชิวฺหาวิญฺญาเณปิ
นิพฺพินฺทติ ชิวฺหาสมฺผสฺเสปิ นิพฺพินฺทติ ยมฺปิทํ ชิวฺหาสมฺผสฺสปจฺจยา
อุปฺปชฺชติ เวทนาคตํ สญฺญาคตํ สงฺขารคตํ วิญฺญาณคตํ
ตสฺมึปิ นิพฺพินฺทติ เป มนสฺมึปิ นิพฺพินฺทติ ธมฺเมสุปิ นิพฺพินฺทติ
เป ตสฺมึปิ นิพฺพินฺทติ นิพฺพินฺทํ วิรชฺชติ วิราคา วิมุจฺจติ
วิมุตฺตสฺมึ วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ ปชานาตีติ อิทมโวจ
ภควา อตฺตมโน อายสฺมา ราหุโล ภควโต ภาสิตํ อภินนฺทิ
อิมสฺมิญฺจ ปน เวยฺยากรณสฺมึ ภญฺญมาเน อายสฺมโต ราหุลสฺส
อนุปาทาย อาสเวหิ จิตฺตํ วิมุจฺจติ อเนกานํ จ เทวตาสหสฺสานํ
วิรชํ วีตมลํ ธมฺมจกฺขุํ อุทปาทิ ยงฺกิญฺจิ สมุทยธมฺมํ สพฺพนฺตํ
นิโรธธมฺมนฺติ อฏฺฐมํ
สญฺโญชนิเย จ ภิกฺขเว ธมฺเม เทสิสฺสามิ สญฺโญชนญฺจ
ตํ สุณาถ กตเม จ ภิกฺขเว สญฺโญชนิยา ธมฺมา กตมญฺจ
สญฺโญชนํ สนฺติ ภิกฺขเว จกฺขุวิญฺเญยฺยา รูปา อิฏฺฐา กนฺตา


มนาปา ปิยรูปา กามูปสญฺหิตา รชนิยา อิเม วุจฺจนฺติ ภิกฺขเว
สญฺโญชนิยา ธมฺมา โย ตตฺถ ฉนฺทราโค ตํ ตตฺถ สญฺโญชนํ
เป สนฺติ ภิกฺขเว ชิวฺหาวิญฺเญยฺยา รสา เป สนฺติ
ภิกฺขเว มโนวิญฺเญยฺยา ธมฺมา อิฏฺฐา กนฺตา มนาปา ปิยรูปา
กามูปสญฺหิตา รชนิยา อิเม วุจฺจนฺติ ภิกฺขเว สญฺโญชนิยา
ธมฺมา โย ตตฺถ ฉนฺทราโค ตํ ตตฺถ สญฺโญชนนฺติ นวมํ
อุปาทานิเย จ ภิกฺขเว ธมฺเม เทสิสฺสามิ อุปาทานญฺจ
ตํ สุณาถ กตเม จ ภิกฺขเว อุปาทานิยา ธมฺมา กตมญฺจ
อุปาทานํ สนฺติ ภิกฺขเว จกฺขุวิญฺเญยฺยา รูปา อิฏฺฐา กนฺตา
มนาปา ปิยรูปา กามูปสญฺหิตา รชนิยา อิเม วุจฺจนฺติ ภิกฺขเว
อุปาทานิยา ธมฺมา โย ตตฺถ ฉนฺทราโค ตํ ตตฺถ อุปาทานํ
เป สนฺติ ภิกฺขเว ชิวฺหาวิญฺเญยฺยา รสา เป สนฺติ
ภิกฺขเว มโนวิญฺเญยฺยา ธมฺมา อิฏฺฐา กนฺตา มนาปา ปิยรูปา
กามูปสญฺหิตา รชนิยา อิเม วุจฺจนฺติ ภิกฺขเว อุปาทานิยา
ธมฺมา โย ตตฺถ ฉนฺทราโค ตํ ตตฺถ อุปาทานนฺติ ทสมํ
โลกกามคุณวคฺโค ทุติโย
ตสฺสุทฺทานํ
มารปาเสน เทฺว วุตฺตา โลกกามคุเณน จ
สกฺโก ปญฺจสิโข เจว สารีปุตฺโต จ ราหุโล
สญฺโญชนํ อุปาทานํ วคฺโค เตน ปวุจฺจตีติ



คหปติวคฺโค ตติโย
เอกํ สมยํ ภควา เวสาลิยํ วิหรติ มหาวเน
กูฏาคารสาลายํ อถ โข อุคฺโค คหปติ เวสาลิโก เยน ภควา
เตนุปสงฺกมิ เป เอกมนฺตํ นิสินฺโน โข อุคฺโค คหปติ เวสาลิโก
ภควนฺตํ เอตทโวจ โก นุ โข ภนฺเต เหตุ โก ปจฺจโย เยน
มิเธกจฺเจ สตฺตา ทิฏฺเฐว ธมฺเม โน ปรินิพฺพายนฺติ โก
ปน ภนฺเต เหตุ โก ปจฺจโย เยน มิเธกจฺเจ สตฺตา ทิฏฺเฐ
ว ธมฺเม ปรินิพฺพายนฺตีติ สนฺติ โข คหปติ จกฺขุวิญฺเญยฺยา
รูปา อิฏฺฐา กนฺตา มนาปา ปิยรูปา กามูปสญฺหิตา รชนิยา
ตญฺเจ ภิกฺขุ อภินนฺทติ อภิวทติ อชฺโฌสาย ติฏฺฐติ ตสฺส ตํ
อภินนฺทโต อภิวทโต อชฺโฌสาย ติฏฺฐโต ตนฺนิสฺสิตํ วิญฺญาณํ
โหติ ตทุปาทานํ สอุปาทาโน คหปติ ภิกฺขุ โน ปรินิพฺพายติ
เป สนฺติ โข คหปติ ชิวฺหาวิญฺเญยฺยา รสา เป สนฺติ
โข คหปติ มโนวิญฺเญยฺยา ธมฺมา อิฏฺฐา กนฺตา มนาปา ปิยรูปา
กามูปสญฺหิตา รชนิยา ตญฺเจ ภิกฺขุ อภินนฺทติ อภิวทติ อชฺโฌสาย
ติฏฺฐติ ตสฺส ตํ อภินนฺทโต อภิวทโต อชฺโฌสาย ติฏฺฐโต
ตนฺนิสฺสิตํ วิญฺญาณํ โหติ ตทุปาทานํ สอุปาทาโน คหปติ
ภิกฺขุ โน ปรินิพฺพายติ อยํ โข คหปติ เหตุ อยํ ปจฺจโย เยน
มิเธกจฺเจ สตฺตา ทิฏฺเฐว ธมฺเม โน ปรินิพฺพายนฺติ


สนฺติ จ โข คหปติ จกฺขุวิญฺเญยฺยา รูปา อิฏฺฐา
กนฺตา มนาปา ปิยรูปา กามูปสญฺหิตา รชนิยา ตญฺเจ ภิกฺขุ
นาภินนฺทติ นาภิวทติ น อชฺโฌสาย ติฏฺฐติ ตสฺส ตํ อนภินนฺทโต
อนภิวทโต อนชฺโฌสาย ติฏฺฐโต น ตนฺนิสฺสิตํ วิญฺญาณํ โหติ น
ตทุปาทานํ อนุปาทาโน คหปติ ภิกฺขุ ปรินิพฺพายติ เป สนฺติ
โข คหปติ ชิวฺหาวิญฺเญยฺยา รสา เป สนฺติ โข คหปติ มโนวิญฺเญยฺยา
ธมฺมา อิฏฺฐา กนฺตา มนาปา ปิยรูปา กามูปสญฺหิตา
รชนิยา ตญฺเจ ภิกฺขุ นาภินนฺทติ นาภิวทติ น อชฺโฌสาย
ติฏฺฐติ ตสฺส ตํ อนภินนฺทโต อนภิวทโต อนชฺโฌสาย ติฏฺฐโต
น ตนฺนิสฺสิตํ วิญฺญาณํ โหติ น ตทุปาทานํ อนุปาทาโน
คหปติ ภิกฺขุ ปรินิพฺพายติ อยํ โข คหปติ เหตุ อยํ ปจฺจโย
เยน มิเธกจฺเจ สตฺตา ทิฏฺเฐ ว ธมฺเม ปรินิพฺพายนฺตีติ ปฐมํ
เอกํ สมยํ ภควา วชฺชีสุ วิหรติ หตฺถิคาเม อถ
โข อุคฺโค คหปติ หตฺถิคามโก เยน ภควา เตนุปสงฺกมิ เป
เอกมนฺตํ นิสินฺโน โข อุคฺโค คหปติ หตฺถิคามโก ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺเจ
สตฺตา ทิฏฺเฐ ว ธมฺเม โน ปรินิพฺพายนฺติ โก ปน ภนฺเต
เหตุ โก ปจฺจโย เยน มิเธกจฺเจ สตฺตา ทิฏฺเฐ ว ธมฺเม
ปรินิพฺพายนฺตีติ ยถา ปุริมสุตฺตนฺตํ เอวํ วิตฺถาเรตพฺพํ อยํ
โข คหปติ เหตุ อยํ ปจฺจโย เยน มิเธกจฺเจ สตฺตา


ทิฏฺเฐ ว ธมฺเม ปรินิพฺพายนฺตีติ ทุติยํ
เอกํ สมยํ ภควา นาฬนฺทายํ วิหรติ ปาวาริกมฺพวเน
อถ โข อุปาลิ คหปติ เยน ภควา เตนุปสงฺกมิ เป เอกมนฺตํ
นิสินฺโน โข อุปาลิ คหปติ ภควนฺตํ เอตทโวจ โก นุ โข ภนฺเต
เหตุ โก ปจฺจโย เยน มิเธกจฺเจ สตฺตา ทิฏฺเฐ ว ธมฺเม โน
ปรินิพฺพายนฺติ โก ปน ภนฺเต เหตุ โก ปจฺจโย เยน
มิเธกจฺเจ สตฺตา ทิฏฺเฐ ว ธมฺเม ปรินิพฺพายนฺตีติ ยถา ปุริมสุตฺตนฺตํ
เอวํ วิตฺถาเรตพฺพํ อยํ โข คหปติ เหตุ อยํ
ปจฺจโย เยน มิเธกจฺเจ สตฺตา ทิฏฺเฐ ว ธมฺเม ปรินิพฺพายนฺตีติ
ตติยํ
เอกํ สมยํ อายสฺมา ปิณฺโฑลภารทฺวาโช
โกสมฺพิยํ วิหรติ โฆสิตาราเม อถ โข ราชา อุเทโน
เยนายสฺมา ปิณฺโฑลภารทฺวาโช เตนุปสงฺกมิ อุปสงฺกมิตฺวา
อายสฺมตา ปิณฺโฑลภารทฺวาเชน สทฺธึ สมฺโมทิ สมฺโมทนียํ
กถํ สาราณียํ วีติสาเรตฺวา เอกมนฺตํ นิสีทิ เอกมนฺตํ นิสิโน
โข ราชา อุเทโน อายสฺมนฺตํ ปิณฺโฑลภารทฺวาชํ เอตทโวจ โก
นุ โข โภ ภารทฺวาช เหตุ โก ปจฺจโย เยนิเม ทหรา ภิกฺขู
สุสู กาฬเกสา ภเทฺรน โยพฺพเนน สมนฺนาคตา ปฐเมน วยสา
อนิกีฬิตาวิโน กาเมสุ ยาวชีวํ ปริปุณฺณํ ปริสุทฺธํ พฺรหฺมจริยํ
จรนฺติ อทฺธานญฺจ อาปาเทนฺตีติ วุตฺตํ โข เอตํ มหาราช


เตน ภควตา ชานตา ปสฺสตา อรหตา สมฺมาสมฺพุทฺเธน เอถ
ตุเมฺห ภิกฺขเว มาตุมตฺตีสุ มาตุจิตฺตํ อุปฏฺฐเปถ ภคินีมตฺตีสุ
ภคินีจิตฺตํ อุปฏฺฐเปถ ธีตุมตฺตีสุ ธีตุจิตฺตํ อุปฏฺฐเปถาติ อยํ
โข มหาราช เหตุ อยํ ปจฺจโย เยนิเม ทหรา ภิกฺขู สุสู
กาฬเกสา ภเทฺรน โยพฺพเนน สมนฺนาคตา ปฐเมน วยสา อนิกีฬิตาวิโน
กาเมสุ ยาวชีวํ ปริปุณฺณํ ปริสุทฺธํ พฺรหฺมจริยํ จรนฺติ
อทฺธานญฺจ อาปาเทนฺตีติ
โลฬํ โข โภ ภารทฺวาช จิตฺตํ อปฺเปกทา มาตุมตฺตีสุปิ
โลภธมฺมา อุปฺปชฺชนฺติ ภคินีมตฺตีสุปิ โลภธมฺมา อุปฺปชฺชนฺติ ธีตุมตฺตีสุปิ
โลภธมฺมา อุปฺปชฺชนฺติ อตฺถิ นุ โข โภ ภารทฺวาช
อญฺโญ จ เหตุ อญฺโญ จ ปจฺจโย เยนิเม ทหรา ภิกฺขู
สุสู กาฬเกสา เป อทฺธานญฺจ อาปาเทนฺตีติ วุตฺตํ โข
เอตํ มหาราช เตน ภควตา ชานตา ปสฺสตา อรหตา สมฺมาสมฺพุทฺเธน
เอถ ตุเมฺห ภิกฺขเว อิมเมว กายํ อุทฺธํ ปาทตลา อโธ
เกสมตฺถกา ตจปริยนฺตํ ปูรนฺนานปฺปการสฺส อสุจิโน ปจฺจเวกฺขถ
อตฺถิ อิมสฺมึ กาเย เกสา โลมา นขา ทนฺตา ตโจ มํสํ นหารู
อฏฺฐี อฏฺฐิมิญฺชํ วกฺกํ หทยํ ยกนํ กิโลมกํ ปิหกํ ปปฺผาสํ
อนฺตํ อนฺตคุณํ อุทริยํ กรีสํ ปิตฺตํ เสมฺหํ ปุพฺโพ โลหิตํ เสโท
เมโท อสฺสุ วสา เขโฬ สิงฺฆานิกา ลสิกา มุตฺตนฺติ อยมฺปิ
โข มหาราช เหตุ อยํ ปจฺจโย เยนิเม ทหรา ภิกฺขู สุสู



กาฬเกสา เป อทฺธานญฺจ อาปาเทนฺตีติ
เย เต โภ ภารทฺวาช ภิกฺขู ภาวิตกายา ภาวิตสีลา
ภาวิตจิตฺตา ภาวิตปญฺญา เตสนฺตํ น ทุกฺกรํ โหติ เย จ
โข เต โภ ภารทฺวาช ภิกฺขู อภาวิตกายา อภาวิตสีลา อภาวิตจิตฺตา
อภาวิตปญฺญา เตสนฺตํ ทุกฺกรํ โหติ อปฺเปกทา โภ
ภารทฺวาช อสุภโต มนสิกริสฺสามาติ สุภโต ว อาคจฺฉติ อตฺถิ
นุ โข โภ ภารทฺวาช อญฺโญ จ เหตุ อญฺโญ จ ปจฺจโย เยนิเม
ทหรา ภิกฺขู สุสู กาฬเกสา เป อทฺธานญฺจ อาปาเทนฺตีติ
วุตฺตํ โข เอตํ มหาราช เตน ภควตา ชานตา ปสฺสตา อรหตา
สมฺมาสมฺพุทฺเธน เอถ ตุเมฺห ภิกฺขเว อินฺทฺริเยสุ คุตฺตทฺวารา
วิหรถ จกฺขุนา รูปํ ทิสฺวา มา นิมิตฺตคฺคาหิโน อหุวตฺถ มา
อนุพฺยญฺชนคฺคาหิโน ยตฺวาธิกรณเมนํ จกฺขุนฺทฺริยํ อสํวุตํ วิหรนฺตํ
อภิชฺฌาโทมนสฺสา ปาปกา อกุสลา ธมฺมา อนฺวาสฺสเวยฺยุํ ตสฺส
สํวราย ปฏิปชฺชถ รกฺขถ จกฺขุนฺทฺริยํ จกฺขุนฺทฺริเย สํวรํ
อาปชฺชถ โสเตน สทฺทํ สุตฺวา ฆาเนน คนฺธํ ฆายิตฺวา
ชิวฺหาย รสํ สายิตฺวา กาเยน โผฏฺฐพฺพํ ผุสิตฺวา มนสา
ธมฺมํ วิญฺญาย มา นิมิตฺตคฺคาหิโน อหุวตฺถ มา อนุพฺยญฺชนคฺคาหิโน
ยตฺวาธิกรณเมนํ มนินฺทฺริยํ อสํวุตํ วิหรนฺตํ อภิชฺฌาโทมนสฺสา
ปาปกา อกุสลา ธมฺมา อนฺวาสฺสเวยฺยุํ ตสฺส สํวราย




ปฏิปชฺชถ รกฺขถ มนินฺทฺริยํ มนินฺทฺริเย สํวรํ อาปชฺชถาติ
อยมฺปิ โข มหาราช เหตุ อยํ ปจฺจโย เยนิเม ทหรา ภิกฺขู
สุสู กาฬเกสา ภเทฺรน โยพฺพเนน สมนฺนาคตา ปฐเมน วยสา
อนิกีฬิตาวิโน กาเมสุ ยาวชีวํ ปริปุณฺณํ ปริสุทฺธํ พฺรหฺมจริยํ
จรนฺติ อทฺธานญฺจ อาปาเทนฺตีติ
อจฺฉริยํ โภ ภารทฺวาช อพฺภูตํ โภ ภารทฺวาช
ยาว สุภาสิตญฺจิทํ โภ ภารทฺวาช เตน ภควตา ชานตา ปสฺสตา
อรหตา สมฺมาสมฺพุทฺเธน เอเสว โข โภ ภารทฺวาช เหตุ
เอส ปจฺจโย เยนิเม ทหรา ภิกฺขู สุสู กาฬเกสา ภเทฺรน
โยพฺพเนน สมนฺนาคตา ปฐเมน วยสา อนิกีฬิตาวิโน กาเมสุ
ยาวชีวํ ปริปุณฺณํ ปริสุทฺธํ พฺรหฺมจริยํ จรนฺติ อทฺธานญฺจ
อาปาเทนฺตีติ อหมฺปิ โข โภ ภารทฺวาช ยสฺมึ สมเย อรกฺขิเตเนว
กาเยน อรกฺขิตาย วาจาย อรกฺขิเตน จิตฺเตน อนุปฏฺฐิตาย สติยา
อสํวุเตหิ อินฺทฺริเยหิ อนฺเตปุรํ ปวิสามิ อติวิย มํ ตสฺมึ สมเย
โลภธมฺมา ปริสหนฺติ ยสฺมิญฺจ ขฺวาหํ โภ ภารทฺวาช สมเย
รกฺขิเตเนว กาเยน รกฺขิตาย วาจาย รกฺขิเตน จิตฺเตน อุปฏฺฐิตาย
สติยา สํวุเตหิ อินฺทฺริเยหิ อนฺเตปุรํ ปวิสามิ น มํ ตตฺถ ตสฺมึ
สมเย โลภธมฺมา ปริสหนฺติ อภิกฺกนฺตํ โภ ภารทฺวาช อภิกฺกนฺตํ
โภ ภารทฺวาช เสยฺยถาปิ โภ ภารทฺวาช นิกฺกุชฺชิตํ วา



อุกฺกุชฺเชยฺย ปฏิจฺฉนฺนํ วา วิวเรยฺย มูฬฺหสฺส วา มคฺคํ
อาจิกฺเขยฺย อนฺธกาเร วา เตลปฺปชฺโชตํ ธาเรยฺย จกฺขุมนฺโต
รูปานิ ทกฺขนฺตีติ เอวเมวํ โภตา ภารทฺวาเชน อเนกปริยาเยน
ธมฺโม ปกาสิโต เอสาหํ โภ ภารทฺวาช ตํ ภควนฺตํ สรณํ
คจฺฉามิ ธมฺมญฺจ ภิกฺขุสงฺฆญฺจ อุปาสกํ มํ ภวํ ภารทฺวาโช
ธาเรตุ อชฺชตคฺเค ปาณุเปตํ สรณงฺคตนฺติ จตุตฺถํ
เอกํ สมยํ ภควา ราชคเห วิหรติ เวฬุวเน กลนฺทกนิวาเป
อถ โข โสโณ คหปติปุตฺโต เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข โสโณ คหปติปุตฺโต ภควนฺตํ เอตทโวจ
โก นุ โข ภนฺเต เหตุ โก ปจฺจโย เยน มิเธกจฺเจ สตฺตา
ทิฏฺเฐ ว ธมฺเม โน ปรินิพฺพายนฺติ โก ปน ภนฺเต เหตุ โก
ปจฺจโย เยน มิเธกจฺเจ สตฺตา ทิฏฺเฐ ว ธมฺเม ปรินิพฺพายนฺตีติ
ยถา ปุริมสุตฺตนฺตํ เอวํ วิตฺถาเรตพฺพํ ปญฺจมํ
เอกํ สมยํ ภควา อายสฺมา อานนฺโท โกสมฺพิยํ
วิหรติ โฆสิตาราเม อถ โข โฆสิโต คหปติ เยนายสฺมา
อานนฺโท เตนุปสงฺกมิ เป เอกมนฺตํ นิสินฺโน โข โฆสิโต
คหปติ อายสฺมนฺตํ อานนฺทํ เอตทโวจ ธาตุนานตฺตํ ธาตุนานตฺตนฺติ
ภนฺเต อานนฺท วุจฺจติ กิตฺตาวตา นุ โข ภนฺเต ธาตุนานตฺตํ
วุตฺตํ ภควตาติ สํวิชฺชติ โข คหปติ จกฺขุธาตุ รูปา จ มนาปา


จกฺขุวิญฺญาณญฺจ สุขเวทนิยํ ผสฺสํ ปฏิจฺจ อุปฺปชฺชติ สุขา
เวทนา สํวิชฺชติ โข คหปติ จกฺขุธาตุ รูปา จ อมนาปา
จกฺขุวิญฺญาณญฺจ ทุกฺขเวทนิยํ ผสฺสํ ปฏิจฺจ อุปฺปชฺชติ ทุกฺขา
เวทนา สํวิชฺชติ โข คหปติ จกฺขุธาตุ รูปา จ อุเปกฺขฏฺฐานิยา
จกฺขุวิญฺญาณญฺจ อทุกฺขมสุขเวทนิยํ ผสฺสํ ปฏิจฺจ อุปฺปชฺชติ
อทุกฺขมสุขา เวทนา เป สํวิชฺชติ โข คหปติ ชิวฺหาธาตุ
รสา จ มนาปา ชิวฺหาวิญฺญาณญฺจ สุขเวทนิยํ ผสฺสํ ปฏิจฺจ
อุปฺปชฺชติ สุขา เวทนา สํวิชฺชติ โข คหปติ ชิวฺหาธาตุ รสา
จ อมนาปา ชิวฺหาวิญฺญาณญฺจ ทุกฺขเวทนิยํ ผสฺสํ ปฏิจฺจ
อุปฺปชฺชติ ทุกฺขา เวทนา สํวิชฺชติ โข คหปติ ชิวฺหาธาตุ
รสา จ อุเปกฺขฏฺฐานิยา ชิวฺหาวิญฺญาณญฺจ อทุกฺขมสุขเวทนิยํ
ผสฺสํ ปฏิจฺจ อุปฺปชฺชติ อทุกฺขมสุขา เวทนา เป สํวิชฺชติ
โข คหปติ มโนธาตุ ธมฺมา จ มนาปา มโนวิญฺญาณญฺจ
สุขเวทนิยํ ผสฺสํ ปฏิจฺจ อุปฺปชฺชติ สุขา เวทนา สํวิชฺชติ โข
คหปติ มโนธาตุ ธมฺมา จ อมนาปา มโนวิญฺญาณญฺจ ทุกฺขเวทนิยํ
ผสฺสํ ปฏิจฺจ อุปฺปชฺชติ ทุกฺขา เวทนา สํวิชฺชติ โข
คหปติ มโนธาตุ ธมฺมา จ อุเปกฺขฏฺฐานิยา มโนวิญฺญาณญฺจ
อทุกฺขมสุขเวทนิยํ ผสฺสํ ปฏิจฺจ อุปฺปชฺชติ อทุกฺขมสุขา เวทนา
เอตฺตาวตา คหปติ ธาตุนานตฺตํ วุตฺตํ ภควตาติ ฉฏฺฐํ




เอกํ สมยํ อายสฺมา มหากจฺจาโน อวนฺตีสุ วิหรติ
กุลฆเร สํปวตฺเต ปพฺพเต อถ โข หาลิทฺทกานิ คหปติ
เยนายสฺมา มหากจฺจาโน เตนุปสงฺกมิ เป เอกมนฺตํ นิสินฺโน
โข หาลิทฺทกานิ คหปติ อายสฺมนฺตํ มหากจฺจานํ เอตทโวจ
วุตฺตมิทํ ภนฺเต ภควตา ธาตุนานตฺตํ ปฏิจฺจ อุปฺปชฺชติ ผสฺสนานตฺตํ
ผสฺสนานตฺตํ ปฏิจฺจ อุปฺปชฺชติ เวทนานานตฺตนฺติ กถํ นุ โข
ภนฺเต ธาตุนานตฺตํ ปฏิจฺจ อุปฺปชฺชติ ผสฺสนานตฺตํ ผสฺสนานตฺตํ
ปฏิจฺจ อุปฺปชฺชติ เวทนานานตฺตนฺติ
อิธ คหปติ ภิกฺขุ จกฺขุนา รูปํ ทิสฺวา มนาปํ อิตฺเถตนฺติ
ปชานาติ จกฺขุวิญฺญาณํ สุขเวทนิยํ จ สุขเวทนิยํ ผสฺสํ ปฏิจฺจ
อุปฺปชฺชติ สุขา เวทนา จกฺขุนา จ โข ปเนวํ รูปํ ทิสฺวา
อมนาปํ อิตฺเถตนฺติ ปชานาติ จกฺขุวิญฺญาณํ ทุกฺขเวทนิยํ จ ทุกฺขเวทนิยํ
ผสฺสํ ปฏิจฺจ อุปฺปชฺชติ ทุกฺขา เวทนา จกฺขุนา โข
ปเนวํ รูปํ ทิสฺวา อุเปกฺขฏฺฐนิยํ อิตฺเถตนฺติ ปชานาติ จกฺขุวิญฺญาณํ
อทุกฺขมสุขเวทนิยํ จ อทุกฺขมสุขเวทนิยํ ผสฺสํ ปฏิจฺจ
อุปฺปชฺชติ อทุกฺขมสุขา เวทนา ปุน จปรํ คหปติ ภิกฺขุ โสเตน
สทฺทํ สุตฺวา ฆาเนน คนฺธํ ฆายิตฺวา ชิวฺหาย รสํ สายิตฺวา
กาเยน โผฏฺฐพฺพํ ผุสิตฺวา มนสา ธมฺมํ วิญฺญาย มนาปํ
อิตฺเถตนฺติ ปชานาติ มโนวิญฺญาณํ สุขเวทนิยํ จ สุขเวทนิยํ
ผสฺสํ ปฏิจฺจ อุปฺปชฺชติ สุขา เวทนา มนสา โข ปเนวํ ธมฺมํ




วิญฺญาย อมนาปํ อิตฺเถตนฺติ ปชานาติ มโนวิญฺญาณํ ทุกฺขเวทนิยํ
จ ทุกฺขเวทนิยํ ผสฺสํ ปฏิจฺจ อุปฺปชฺชติ ทุกฺขา เวทนา มนสา
โข ปเนวํ ธมฺมํ วิญฺญาย อุเปกฺขฏฺฐานิยํ อิตฺเถตนฺติ ปชานาติ
มโนวิญฺญาณํ อทุกฺขมสุขเวทนิยํ จ อทุกฺขมสุขเวทนิยํ ผสฺสํ
ปฏิจฺจ อุปฺปชฺชติ อทุกฺขมสุขา เวทนา เอวํ โข คหปติ
ธาตุนานตฺตํ ปฏิจฺจ อุปฺปชฺชติ ผสฺสนานตฺตํ ผสฺสนานตฺตํ ปฏิจฺจ
อุปฺปชฺชติ เวทนานานตฺตนฺติ สตฺตมํ
เอกํ สมยํ ภควา ภคฺเคสุ วิหรติ สสสุมารคิเร
เภสกฬาวเน มิคทาเย อถ โข นกุลปิตา คหปติ เยน ภควา
เตนุปสงฺกมิ เป เอกมนฺตํ นิสินฺโน โข นกุลปิตา คหปติ
ภควนฺตํ เอตทโวจ โก นุ โข ภนฺเต เหตุ โก ปจฺจโย เยน
มิเธกจฺเจ สตฺตา ทิฏฺเฐ ว ธมฺเม โน ปรินิพฺพายนฺติ โก ปน
ภนฺเต เหตุ โก ปจฺจโย เยน มิเธกจฺเจ สตฺตา ทิฏฺเฐ ว
ธมฺเม ปรินิพฺพายนฺตีติ สนฺติ โข คหปติ จกฺขุวิญฺเญยฺยา รูปา
อิฏฺฐา กนฺตา มนาปา ปิยรูปา กามูปสญฺหิตา รชนิยา ตญฺเจ
ภิกฺขุ อภินนฺทติ อภิวทติ อชฺโฌสาย ติฏฺฐติ ตสฺส ตํ อภินนฺทโต
อภิวทโต อชฺโฌสาย ติฏฺฐโต ตนฺนิสฺสิตํ วิญฺญาณํ โหติ
ตทุปาทานํ สอุปาทาโน คหปติ ภิกฺขุ โน ปรินิพฺพายติ เป สนฺติ
โข คหปติ ชิวฺหาวิญฺเญยฺยา รสา เป สนฺติ โข คหปติ
มโนวิญฺเญยฺยา ธมฺมา อิฏฺฐา กนฺตา มนาปา ปิยรูปา กามูปสญฺหิตา


รชนิยา ตญฺเจ ภิกฺขุ อภินนฺทติ อภิวทติ อชฺโฌสาย ติฏฺฐติ
ตสฺส ตํ อภินนฺทโต อภิวทโต อชฺโฌสาย ติฏฺฐโต ตนฺนิสฺสิตํ
วิญฺญาณํ โหติ ตทุปาทานํ สอุปาทาโน คหปติ ภิกฺขุ โน
ปรินิพฺพายติ อยํ โข คหปติ เหตุ อยํ ปจฺจโย เยน มิเธกจฺเจ
สตฺตา ทิฏฺเฐ ว ธมฺเม โน ปรินิพฺพายนฺติ
สนฺติ จ โข คหปติ จกฺขุวิญฺเญยฺยา รูปา อิฏฺฐา
กนฺตา มนาปา ปิยรูปา กามูปสญฺหิตา รชนิยา ตญฺเจ ภิกฺขุ
น อภินนฺทติ น อภิวทติ น อชฺโฌสาย ติฏฺฐติ ตสฺส ตํ
อนภินนฺทโต อนภิวทโต อนชฺโฌสาย ติฏฺฐโต น ตนฺนิสฺสิตํ
วิญฺญาณํ โหติ น ตทุปาทานํ อนุปาทาโน คหปติ ภิกฺขุ
ปรินิพฺพายติ เป สนฺติ โข คหปติ ชิวฺหาวิญฺเญยฺยา รสา
เป สนฺติ โข คหปติ มโนวิญฺเญยฺยา ธมฺมา อิฏฺฐา กนฺตา
มนาปา ปิยรูปา กามูปสญฺหิตา รชนิยา ตญฺเจ ภิกฺขุ น อภินนฺทติ
น อภิวทติ น อชฺโฌสาย ติฏฺฐติ ตสฺส ตํ อนภินนฺทโต อนภิวทโต
อนชฺโฌสาย ติฏฺฐโต น ตนฺนิสฺสิตํ วิญฺญาณํ โหติ น ตทุปาทานํ
อนุปาทาโน คหปติ ภิกฺขุ ปรินิพฺพายติ อยํ โข คหปติ เหตุ
อยํ ปจฺจโย เยน มิเธกจฺเจ สตฺตา ทิฏฺเฐ ว ธมฺเม
ปรินิพฺพายนฺตีติ อฏฺฐมํ
เอกํ สมยํ อายสฺมา มหากจฺจาโน อวนฺตีสุ วิหรติ
มกฺกรกเฏ อรญฺญกุฏิกายํ อถ โข โลหิจฺจสฺส พฺราหฺมณสฺส



สมฺพหุลา อนฺเตวาสิกา กฏฺฐหารกา มาณวกา เยนายสฺมโต
มหากจฺจานสฺส อรญฺญกุฏิกา เตนุปสงฺกมึสุ อุปสงฺกมิตฺวา ปริโต
ปริโต กุฏิกายํ อนุจงฺกมนฺติ อนุวิจรนฺติ อุจฺจาสทฺทา มหาสทฺทา
กานิจิ กานิจิ เสเลยฺยกานิ กโรนฺติ อิเม ปน มุณฺฑกา สมณกา
อิพฺภา กณฺหา พนฺธุปาทาปจฺจา อิเมสํ ภารตกานํ สกฺกตา
ครุกตา มานิตา ปูชิตา อปจิตาติ อถ โข อายสฺมา มหากจฺจาโน
วิหารา นิกฺขมิตฺวา เต มาณวเก เอตทโวจ มา มาณวกา
สทฺทมกตฺถ ธมฺมํ โว ภาสิสฺสามีติ เอวํ วุตฺเต เต มาณวกา
ตุณฺหี อเหสุํ อถ โข อายสฺมา มหากจฺจาโน เต มาณวเก
คาถาหิ อชฺฌภาสิ
สีลุตฺตมา ปุพฺพตรา อเหสุํ เต พฺราหฺมณา เย ปุราณํ สรนฺติ
คุตฺตานิ ทฺวารานิ สุรกฺขิตานิ อเหสุ เตสํ อภิภุยฺย โกธํ
ธมฺเม จ ฌาเน จ รตา อเหสุํ เต พฺราหฺมณา เย ปุราณํ สรนฺติ
อิเมว โวกฺกมฺม ชหามฺหเสติ โคตฺเตน มตฺตา วิสมํ จรนฺติ
โกธาภิภูตา สุปุถุตฺตทณฺฑา วิรุชฺฌมานา ตสถาวเรสุ
อคุตฺตทฺวารสฺส ภวนฺติ โมฆา สุปิเนว ลทฺธํ ปุริสสฺส วิตฺตํ
อนาสกา ถณฺฑิลสายิกา จ ปาโต สินานญฺจ ตโย จ เวทา
ขราชินํ ชฏา ปงฺโก มนฺตา สีลพฺพตํ ตโป
กุหนา วงฺกทณฺฑา จ อุทกา จ มนานิ จ






วณฺณา เอเต พฺราหฺมณานํ กตา กิญฺจิกฺขภาวนา
จิตฺตญฺจ สุสมาหิตํ วิปฺปสนฺนมนาวิลํ
อขิลํ สพฺพภูเตสุ โส มคฺโค พฺรหฺมปตฺติยาติ
อถ โข เต มาณวกา กุปิตา อนตฺตมนา เยน โลหิจฺโจ
พฺราหฺมโณ เตนุปสงฺกมึสุ อุปสงฺกมิตฺวา โลหิจฺจํ พฺราหฺมณํ
เอตทโวจุํ ยคฺเฆ ภวํ ชาเนยฺย สมโณ มหากจฺจาโน พฺราหฺมณานํ
มนฺเต เอกํเสน อสํวทติ ปฏิกฺโกสตีติ เอวํ วุตฺเต โลหิจฺโจ
พฺราหฺมโณ กุปิโต อโหสิ อนตฺตมโน อถ โข โลหิจฺจสฺส
พฺราหฺมณสฺส เอตทโหสิ น โข ปน เมตํ ปฏิรูปํ โยหํ อญฺญทตฺถุํ
มาณวกานํเยว สุตฺวา สมณํ มหากจฺจานํ อกฺโกเสยฺยํ วิรุชฺเฌยฺยํ
ปริภาเสยฺยํ ยนฺนูนาหํ อุปสงฺกมิตฺวา ปุจฺเฉยฺยนฺติ อถ โข
โลหิจฺโจ พฺราหฺมโณ เตหิ มาณวเกหิ สทฺธึ เยนายสฺมา
มหากจฺจาโน เตนุปสงฺกมิ อุปสงฺกมิตฺวา อายสฺมตา มหากจฺจาเนน
สทฺธึ สมฺโมทิ สมฺโมทนียํ กถํ สาราณียํ วีติสาเรตฺวา เอกมนฺตํ
นิสีทิ เอกมนฺตํ นิสินฺโน โข โลหิจฺโจ พฺราหฺมโณ อายสฺมนฺตํ
มหากจฺจานํ เอตทโวจ อาคมํสุ นุ ขฺวิธ โภ กจฺจาน อมฺหากํ
สมฺพหุลา อนฺเตวาสิกา กฏฺฐหารกา มาณวกาติ อาคมํสุ ขฺวิธ
เต พฺราหฺมณ สมฺพหุลา อนฺเตวาสิกา กฏฺฐหารกา มาณวกาติ
อหุ ปน โภโต กจฺจานสฺส เตหิ มาณวเกหิ สทฺธึ โกจิ เทว
กถาสลฺลาโปติ อหุ โข เม พฺราหฺมณ เตหิ มาณวเกหิ สทฺธึ



อโหสิ กถาสลฺลาโปติ ยถา กถํ ปน โภโต กจฺจานสฺส เตหิ
มาณวเกหิ สทฺธึ อโหสิ กถาสลฺลาโปติ เอวํ โข เม พฺราหฺมณ
เตหิ มาณวเกหิ สทฺธึ อโหสิ กถาสลฺลาโปติ
สึลุตฺตมา ปุพฺพตรา อเหสุํ เต พฺราหฺมณา เย ปุราณํ สรนฺติ
เป อขิลํ สพฺพภูเตสุ โส มคฺโค พฺรหฺมปตฺติยาติ
เอวํ โข เม พฺราหฺมณ เตหิ สทฺธึ อโหสิ กถาสลฺลาโปติ
อคุตฺตทฺวาโรติ ภวํ กจฺจาโน อาห กิตฺตาวตา นุ โข โภ
กจฺจาน อคุตฺตทฺวาโร โหตีติ อิธ พฺราหฺมณ เอกจฺโจ จกฺขุนา
รูปํ ทิสฺวา ปิยรูเป รูเป อธิมุจฺจติ อปฺปิยรูเป รูเป พฺยาปชฺชติ
อนุปฏฺฐิตาย สติยาว วิหรติ ปริตฺตเจตโส ตญฺจ เจโตวิมุตฺตึ
ปญฺญาวิมุตฺตึ ยถาภูตํ นปฺปชานาติ ยตฺถสฺส เต อุปฺปนฺนา ปาปกา
อกุสลา ธมฺมา อปริเสสา นิรุชฺฌนฺติ โสเตน สทฺทํ สุตฺวา
เป ฆาเนน คนฺธํ ฆายิตฺวา ชิวฺหาย รสํ สายิตฺวา
กาเยน โผฏฺฐพฺพํ ผุสิตฺวา มนสา ธมฺมํ วิญฺญาย ปิยรูเป
ธมฺเม อธิมุจฺจติ อปฺปิยรูเป ธมฺเม พฺยาปชฺชติ อนุปฏฺฐิตาย
สติยาว วิหรติ ปริตฺตเจตโส ตญฺจ เจโตวิมุตฺตึ ปญฺญาวิมุตฺตึ
ยถาภูตํ นปฺปชานาติ ยตฺถสฺส เต อุปฺปนฺนา ปาปกา อกุสลา
ธมฺมา อปริเสสา นิรุชฺฌนฺติ เอวํ โข พฺราหฺมณ อคุตฺตทฺวาโร
โหตีติ
อจฺฉริยํ โภ กจฺจาน อพฺภูตํ โภ กจฺจาน ยาวญฺจิทํ




โภตา กจฺจาเนน อคุตฺตทฺวาโรว สมาโน อคุตฺตทฺวาโรติ อกฺขาโต
คุตฺตทฺวาโรติ ภวํ กจฺจาโน อาห กิตฺตาวตา นุ โข โภ กจฺจาน
คุตฺตทฺวาโร โหตีติ อิธ พฺราหฺมณ ภิกฺขุ จกฺขุนา รูปํ ทิสฺวา
ปิยรูเป รูเป นาธิมุจฺจติ อปฺปิยรูเป รูเป น พฺยาปชฺชติ อุปฏฺฐิตาย
สติยาว วิหรติ อปฺปมาณเจตโส ตญฺจ เจโตวิมุตฺตึ ปญฺญาวิมุตฺตึ
ยถาภูตํ ปชานาติ ยตฺถสฺส เต อุปฺปนฺนา ปาปกา อกุสลา
ธมฺมา อปริเสสา นิรุชฺฌนฺติ โสเตน สทฺทํ สุตฺวา ฆาเนน
คนฺธํ ฆายิตฺวา ชิวฺหาย รสํ สายิตฺวา กาเยน โผฏฺฐพฺพํ
ผุสิตฺวา มนสา ธมฺมํ วิญฺญาย ปิยรูเป ธมฺเม นาธิมุจฺจติ
อปฺปิยรูเป ธมฺเม น พฺยาปชฺชติ อุปฏฺฐิตาย สติยาว วิหรติ
อปฺปมาณเจตโส ตญฺจ เจโตวิมุตฺตึ ปญฺญาวิมุตฺตึ ยถาภูตํ
ปชานาติ ยตฺถสฺส เต อุปฺปนฺนา ปาปกา อกุสลา ธมฺมา
อปริเสสา นิรุชฺฌนฺติ เอวํ โข พฺราหฺมณ คุตฺตทฺวาโร โหตีติ
อจฺฉริยํ โภ กจฺจาน อพฺภูตํ โภ กจฺจาน ยาวญฺจิทํ
โภตา กจฺจาเนน คุตฺตทฺวาโรว สมาโน คุตฺตทฺวาโรติ อกฺขาโต
อภิกฺกนฺตํ โภ กจฺจาน อภิกฺกนฺตํ โก กจฺจาน เสยฺยถาปิ
โภ กจฺจาน นิกฺกุชฺชิตํ วา อุกฺกุชฺเชยฺย ปฏิจฺฉนฺนํ วา วิวเรยฺย
มูฬฺหสฺส วา มคฺคํ อาจิกฺเขยฺย อนฺธกาเร วา เตลปฺปชฺโชตํ
ธาเรยฺย จกฺขุมนฺโต รูปานิ ทกฺขนฺตีติ เอวเมวํ โภ กจฺจาเนน
อเนกปริยาเยน ธมฺโม ปกาสิโต เอสาหํ โภ กจฺจาน ตํ



ภควนฺตํ สรณํ คจฺฉามิ ธมฺมญฺจ ภิกฺขุสงฺฆญฺจ อุปาสกํ มํ ภวํ
กจฺจาโน ธาเรตุ อชฺชตคฺเค ปาณุเปตํ สรณงฺคตํ ยถา จ ภวํ
กจฺจาโน มกฺกรกเฏ อุปาสกกุลานิ อุปสงฺกมติ เอวเมวํ โลหิจฺจกุลํ
อุปสงฺกมตุ ตตฺถ เย มาณวกา มาณวิกา วา ภวนฺตํ กจฺจานํ
อภิวาเทสฺสนฺติ ปจฺจุปฏฺฐิสฺสนฺติ อาหริสฺสนฺติ อาสนํ วา อุทกํ
วา ทสฺสนฺติ เตสนฺตํ ภวิสฺสติ ทีฆรตฺตํ หิตาย สุขายาติ นวมํ
เอกํ สมยํ อายสฺมา อุทายิ กามณฺฑายํ วิหรติ โตเทยฺยสฺส
พฺราหฺมณสฺส อมฺพวเน อถ โข เวรหญฺจานิโคตฺตาย พฺราหฺมณิยา
อนฺเตวาสี มาณวโก เยนายสฺมา อุทายิ เตนุปสงฺกมิ อุปสงฺกมิตฺวา
อายสฺมตา อุทายินา สทฺธึ สมฺโมทิ สมฺโมทนียํ กถํ สาราณียํ
วีติสาเรตฺวา เอกมนฺตํ นิสีทิ เอกมนฺตํ นิสินฺนํ โข ตํ มาณวกํ
อายสฺมา อุทายิ ธมฺมิยา กถาย สนฺทสฺเสสิ สมาทเปสิ สมุตฺเตเชสิ
สมฺปหํเสสิ อถ โข มาณวโก อายสฺมตา อุทายินา ธมฺมิยา
กถาย สนฺทสฺสิโต สมาทปิโต สมุตฺเตชิโต สมฺปหํสิโต อุฏฺฐายาสนา
เยน เวรหญฺจานิโคตฺตา พฺราหฺมณี เตนุปสงฺกมิ
อุปสงฺกมิตฺวา เวรหญฺจานิโคตฺตํ พฺราหฺมณึ เอตทโวจ ยคฺเฆ โภตี
ชาเนยฺย สมโณ อุทายิ ธมฺมํ เทเสติ อาทิกลฺลาณํ มชฺเฌกลฺยาณํ
ปริโยสานกลฺยาณํ สาตฺถํ สพฺยญฺชนํ เกวลปริปุณฺณํ ปริสุทฺธํ
พฺรหฺมจริยํ ปกาเสตีติ เตนหิ ตฺวํ มาณวก มม วจเนน
สมณํ อุทายึ นิมนฺเตหิ สฺวาตนาย ภตฺเตนาติ เอวํ โภตีติ




โข โส มาณวโก เวรหญฺจานิโคตฺตาย พฺราหฺมณิยา ปฏิสฺสุตฺวา
เยนายสฺมา อุทายิ เตนุปสงฺกมิ อุปสงฺกมิตฺวา อายสฺมนฺตํ อุทายึ
เอตทโวจ อธิวาเสตุ กิร ภวํ อุทายิ อมฺหากํ อาจริยาย
เวรหญฺจานิโคตฺตาย พฺราหฺมณิยา สฺวาตนาย ภตฺตนฺติ อธิวาเสสิ
โข อายสฺมา อุทายิ ตุณฺหีภาเวน อถ โข อายสฺมา อุทายิ
ตสฺสา รตฺติยา อจฺจเยน ปุพฺพณฺหสมยํ นิวาเสตฺวา ปตฺตจีวรํ
อาทาย เยน เวรหญฺจานิโคตฺตาย พฺราหฺมณิยา นิเวสนํ
เตนุปสงฺกมิ อุปสงฺกมิตฺวา ปญฺญตฺเต อาสเน นิสีทิ อถ โข
เวรหญฺจานิโคตฺตา พฺราหฺมณี อายสฺมนฺตํ อุทายึ ปณีเตน ขาทนึเยน
โภชนีเยน สหตฺถา สนฺตปฺเปสิ สมฺปวาเรสิ อถ โข
เวรหญฺจานิโคตฺตา พฺราหฺมณี อายสฺมนฺตํ อุทายึ ภุตฺตาวึ
โอนีตปตฺตปาณึ ปาทุกา อาโรหิตฺวา อุจฺเจ อาสเน นิสีทิตฺวา สีสํ
โอคุณฺฐิตฺวา อายสฺมนฺตํ อุทายึ เอตทโวจ ภณ สมณ ธมฺมนฺติ
ภวิสฺสติ ภคินิ สมโยติ วตฺวา อุฏฺฐายาสนา ปกฺกามิ
ทุติยมฺปิ โข โส มาณวโก เยนายสฺมา อุทายิ
เตนุปสงฺกมิ อุปสงฺกมิตฺวา อายสฺมตา อุทายินา สทฺธึ สมฺโมทิ
สมฺโมทนียํ กถํ สาราณียํ วีติสาเรตฺวา เอกมนฺตํ นิสีทิ
เอกมนฺตํ นิสินฺนํ โข ตํ มาณวกํ อายสฺมา อุทายิ ธมฺมิยา กถาย
สนฺทสฺเสสิ สมาทเปสิ สมุตฺเตเชสิ สมฺปหํเสสิ ทุติยมฺปิ โข โส
มาณวโก อายสฺมตา อุทายินา ธมฺมิยา กถาย สนฺทสฺสิโต สมาทปิโต



สมุตฺเตชิโต สมฺปหํสิโต อุฏฺฐายาสนา เยน เวรหญฺจานิโคตฺตา
พฺราหฺมณี เตนุปสงฺกมิ อุปสงฺกมิตฺวา เวรหญฺจานิโคตฺตํ พฺราหฺมณึ
เอตทโวจ ยคฺเฆ โภตี ชาเนยฺย สมโณ อุทายิ ธมฺมํ เทเสติ
อาทิกลฺยาณํ มชฺเฌกลฺยาณํ ปริโยสานกลฺยาณํ สาตฺถํ สพฺยญฺชนํ
เกวลปริปณฺณํ ปริสุทฺธํ พฺรหฺมจริยํ ปกาเสตีติ เอวเมวํ ปน
ตฺวํ มาณวก สมณสฺส อุทายิสฺส วณฺณํ ภาสสิ สมโณ อุทายิ
ภณ สมณ ธมฺมนฺติ วุตฺโต สมาโน ภวิสฺสติ ภคินิ สมโยติ
วตฺวา อุฏฺฐายาสนา ปกฺกนฺโตติ ตถา หิ ปน ตฺวํ โภติ
ปาทุกา อาโรหิตฺวา อุจฺเจ อาสเน นิสีทิตฺวา สีสํ โอคุณฺฐิตฺวา
เอตทโวจ ภณ สมณ ธมฺมนฺติ ธมฺมครุโน หิ เต ภวนฺโต
ธมฺมคารวาติ เตนหิ ตฺวํ มาณวก มม วจเนน สมณํ อุทายึ
นิมนฺเตหิ สฺวาตนาย ภตฺเตนาติ เอวํ โภตีติ โข โส มาณวโก
เวรหญฺจานิโคตฺตาย พฺราหฺมณิยา ปฏิสฺสุตฺวา เยนายสฺมา อุทายิ
เตนุปสงฺกมิ อุปสงฺกมิตฺวา อายสฺมนฺตํ อุทายึ เอตทโวจ อธิวาเสตุ
กิร ภวํ อุทายิ อมฺหากํ อาจริยภริยาย เวรหญฺจานิโคตฺตาย
พฺราหฺมณิยา สฺวาตนาย ภตฺตนฺติ อธิวาเสสิ โข อายสฺมา
อุทายิ ตุณฺหีภาเวน อถ โข อายสฺมา อุทายิ ตสฺสา รตฺติยา
อจฺจเยน ปุพฺพณฺหสมยํ นิวาเสตฺวา ปตฺตจีวรมาทาย เยน
เวรหญฺจานิโคตฺตาย พฺราหฺมณิยา นิเวสนํ เตนุปสงฺกมิ อุปสงฺกมิตฺวา
ปญฺญตฺเต อาสเน นิสีทิ อถ โข เวรหญฺจานิโคตฺตา พฺราหฺมณี


อายสฺมนฺตํ อุทายึ ปณีเตน ขาทนีเยน โภชนีเยน สหตฺถา
สนฺตปฺเปสิ สมฺปวาเรสิ อถ โข เวรหญฺจานิโคตฺตา พฺราหฺมณี
อายสฺมนฺตํ อุทายึ ภุตฺตาวึ โอนีตปตฺตปาณึ ปาทุกา โอโรหิตฺวา
นีเจ อาสเน นิสีทิตฺวา สีสํ วิวริตฺวา อายสฺมนฺตํ อุทายึ เอตทโวจ
กิสฺมึ นุ โข ภนฺเต สติ อรหนฺโต สุขทุกฺขํ ปญฺญเปนฺติ กิสฺมึ
อสติ อรหนฺโต สุขทุกฺขํ น ปญฺญเปนฺตีติ
จกฺขุสฺมึ โข ภคินิ สติ อรหนฺโต สุขทุกฺขํ ปญฺญเปนฺติ
จกฺขุสฺมึ อสติ อรหนฺโต สุขทุกฺขํ น ปญฺญเปนฺติ เป ชิวฺหาย
สติ อรหนฺโต สุขทุกฺขํ ปญฺญเปนฺติ ชิวฺหาย อสติ อรหนฺโต
สุขทุกฺขํ น ปญฺญเปนฺติ เป มนสฺมึ สติ อรหนฺโต สุขทุกฺขํ
ปญฺญเปนฺติ มนสฺมึ อสติ อรหนฺโต สุขทุกฺขํ น ปญฺญเปนฺตีติ
เอวํ วุตฺเต เวรหญฺจานิโคตฺตา พฺราหฺมณี อายสฺมนฺตํ อุทายึ
เอตทโวจ อภิกฺกนฺตํ ภนฺเต อภิกฺกนฺตํ ภนฺเต เสยฺยถาปิ ภนฺเต
นิกฺกุชฺชิตํ วา อุกฺกุชฺเชยฺย ปฏิจฺฉนฺนํ วา วิวเรยฺย มูฬฺหสฺส วา
มคฺคํ อาจิกฺเขยฺย อนฺธกาเร วา เตลปฺปชฺโชตํ ธาเรยฺย จกฺขุมนฺโต
รูปานิ ทกฺขนฺตีติ เอวเมวํ อยฺเยน อุทายินา อเนกปริยาเยน
ธมฺโม ปกาสิโต เอสาหํ ภนฺเต อุทายิ ตํ ภวนฺตํ สรณํ คจฺฉามิ
ธมฺมญฺจ ภิกฺขุสงฺฆญฺจ อุปาสิกํ มํ อยฺโย อุทายิ ธาเรตุ อชฺชตคฺเค
ปาณุเปตํ สรณงฺคตนฺติ ทสมํ
คหปติวคฺโค ตติโย



ตสฺสุทฺทานํ
เวสาลี วชฺชี นาฬนฺทา ภารทฺวาชโสโณ จ โฆสิตา
หาลิทฺทโก นกุลปิตา โลหิจฺโจ เวรหญฺจานีติ




เทวทหวคฺโค จตุตฺโถ
เอกํ สมยํ ภควา สกฺเยสุ วิหรติ เทวทหนฺนาม
สกฺยานํ นิคโม ตตฺร โข ภควา ภิกฺขู อามนฺเตสิ นาหํ ภิกฺขเว
สพฺเพสญฺเญว ภิกฺขูนํ ฉสุ ผสฺสายตเนสุ อปฺปมาเทน กรณียนฺติ
วทามิ น จ ปนาหํ ภิกฺขเว สพฺเพสญฺเญว ภิกฺขูนํ ฉสุ
ผสฺสายตเนสุ นาปฺปมาเทน กรณียนฺติ วทามิ เย เต ภิกฺขเว
ภิกฺขู อรหนฺโต ขีณาสวา วุสิตวนฺโต กตกรณียา โอหิตภารา
อนุปฺปตฺตสทตฺถา ปริกฺขีณภวสญฺโญชนา สมฺมทญฺญา วิมุตฺตา
เตสาหํ ภิกฺขเว ภิกฺขูนํ ฉสุ ผสฺสายตเนสุ นาปฺปมาเทน กรณียนฺติ
วทามิ ตํ กิสฺส เหตุ กถนฺเตสํ อปฺปมาเทน อภพฺพา เตน
ปมชฺชิตุํ เย จ โข เต ภิกฺขเว ภิกฺขู เสขา อปฺปตฺตมานสา
อนุตฺตรํ โยคกฺเขมํ ปตฺถยมานาว วิหรนฺติ เตสาหํ ภิกฺขเว ภิกฺขูนํ
ฉสุ ผสฺสายตเนสุ อปฺปมาเทน กรณียนฺติ วทามิ ตํ กิสฺส
เหตุ สนฺติ ภิกฺขเว จกฺขุวิญฺเญยฺยา รูปา มโนรมาปิ อมโนรมาปิ
ตฺยาสฺส ผุสฺส ผุสฺส จิตฺตํ น ปริยาทาย ติฏฺฐนฺติ เจตโส
อปริยาทานา อารทฺธํ โหติ วิริยํ อสลฺลีนํ อุปฏฺฐิตา สติ
อปฺปมุฏฺฐา ปสฺสทฺโธ กาโย อสารทฺโธ สมาหิตํ จิตฺตํ เอกคฺคํ
อิมํ ขฺวาหํ ภิกฺขเว อปฺปมาทผลํ สมฺปสฺสมาโน เตสํ ภิกฺขูนํ





ฉสุ ผสฺสายตเนสุ อปฺปมาเทน กรณียนฺติ วทามิ เป สนฺติ
ภิกฺขเว ชิวฺหาวิญฺเญยฺยา รสา มโนรมาปิ อมโนรมาปิ ตฺยาสฺส
ผุสฺส ผุสฺส จิตฺตํ น ปริยาทาย ติฏฺฐนฺติ เจตโส อปริยาทานา
อารทฺธํ โหติ วิริยํ อสลฺลีนํ อุปฏฺฐิตา สติ อปฺปมุฏฺฐา ปสฺสทฺโธ
กาโย อสารทฺโธ สมาหิตํ จิตฺตํ เอกคฺคํ อิมํ ขฺวาหํ ภิกฺขเว
อปฺปมาทผลํ สมฺปสฺสมาโน เตสํ ภิกฺขูนํ ฉสุ ผสฺสายตเนสุ อปฺปมาเทน
กรณียนฺติ วทามีติ เป สนฺติ ภิกฺขเว มโนวิญฺเญยฺยา
ธมฺมา มโนรมาปิ อมโนรมาปิ ตฺยาสฺส ผุสฺส ผุสฺส จิตฺตํ น
ปริยาทาย ติฏฺฐนฺติ เจตโส อปริยาทานา อารทฺธํ โหติ วิริยํ
อสลฺลีนํ อุปฏฺฐิตา สติ อปฺปมุฏฺฐา ปสฺสทฺโธ กาโย อสารทฺโธ
สมาหิตํ จิตฺตํ เอกคฺคํ อิมํ ขฺวาหํ ภิกฺขเว อปฺปมาทผลํ
สมฺปสฺสมาโน เตสํ ภิกฺขูนํ ฉสุ ผสฺสายตเนสุ อปฺปมาเทน กรณียนฺติ
วทามีติ ปฐมํ
ลาภา โว ภิกฺขเว สุลทฺธํ โว ภิกฺขเว ขโณ โว
ภิกฺขเว ปฏิลทฺโธ พฺรหฺมจริยวาสาย ทิฏฺฐา มยา ภิกฺขเว ฉ
ผสฺสายตนิกา นาม นิรยา ตตฺถ ยงฺกิญฺจิ จกฺขุนา รูปํ ปสฺสติ
อนิฏฺฐรูปํเยว ปสฺสติ โน อิฏฺฐรูปํ อกนฺตรูปํเยว ปสฺสติ
โน กนฺตรูปํ อมนาปรูปํเยว ปสฺสติ โน มนาปรูปํ ยงฺกิญฺจิ
โสเตน สทฺทํ สุณาติ ยงฺกิญฺจิ ฆาเนน คนฺธํ ฆายติ
ยงฺกิญฺจิ ชิวฺหาย รสํ สายติ ยงฺกิญฺจิ กาเยน โผฏฺฐพฺพํ ผุสติ


ยงฺกิญฺจิ มนสา ธมฺมํ วิชานาติ อนิฏฺฐรูปํเยว วิชานาติ โน
อิฏฺฐรูปํ อกนฺตรูปํ เยว วิชานาติ โน กนฺตรูปํ อมนาปํเยว
วิชานาติ โน มนาปรูปํ
ลาภาโว ภิกฺขเว สุลทฺธํ โว ภิกฺขเว ขโณ โว
ภิกฺขเว ปฏิลทฺโธ พฺรหฺมจริยวาสาย ทิฏฺฐา มยา ภิกฺขเว ฉ
ผสฺสายตนิกา นาม สคฺคา ตตฺถ ยงฺกิญฺจิ จกฺขุนา รูปํ ปสฺสติ
อิฏฺฐรูปํ เยว ปสฺสติ โน อนิฏฺฐรูปํ กนฺตรูปํ เยว ปสฺสติ โน
อกนฺตรูปํ มนาปรูปํ เยว ปสฺสติ โน อมนาปรูปํ เป
ยงฺกิญฺจิ ชิวฺหาย รสํ สายติ เป ยงฺกิญฺจิ มนสา ธมฺมํ
วิชานาติ อิฏฺฐรูปํ เยว วิชานาติ โน อนิฏฺฐรูปํ กนฺตรูปํ เยว
วิชานาติ โน อกนฺตรูปํ มนาปรูปํเยว วิชานาติ โน อมนาปรูปํ
ลาภา โว ภิกฺขเว สุลทฺธํ โว ภิกฺขเว ขโณ โว
ภิกฺขเว ปฏิลทฺโธ พฺรหฺมจริยวาสายาติ ทุติยํ
รูปารามา ภิกฺขเว เทวมนุสฺสา รูปรตา รูปสมฺมุทิตา
รูปวิปริณามวิราคนิโรธา ทุกฺขา ภิกฺขเว เทวมนุสฺสา วิหรนฺติ
สทฺทารามา ภิกฺขเว เทวมนุสฺสา สทฺทรตา สทฺทสมฺมุทิตา
สทฺทวิปริณามวิราคนิโรธา ทุกฺขา ภิกฺขเว เทวมนุสฺสา วิหรนฺติ
คนฺธารามา รสารามา โผฏฺฐพฺพารามา ธมฺมารามา ภิกฺขเว
เทวมนุสฺสา ธมฺมรตา ธมฺมสมฺมุทิตา ธมฺมาวิปริณามวิราคนิโรธา
ทุกฺขา ภิกฺขเว เทวมนุสฺสา วิหรนฺติ ตถาคโต จ โข ภิกฺขเว อรหํ



สมฺมาสมฺพุทฺโธ รูปานํ สมุทยญฺจ อตฺถงฺคมญฺจ อสฺสาทญฺจ
อาทีนวญฺจ นิสฺสรณญฺจ ยถาภูตํ วิทิตฺวา น รูปาราโม น รูปรโต
น รูปสมฺมุทิโต รูปวิณามวิปริราคนิโรธา สุโข ภิกฺขเว ตถาคโต
วิหรติ สทฺทานํ คนฺธานํ รสานํ โผฏฺฐพฺพานํ ธมฺมานํ
สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ
ยถาภูตํ วิทิตฺวา น ธมฺมาราโม น ธมฺมรโต น ธมฺมสมฺมุทิโต
ธมฺมวิปริณามวิราคนิโรธา สุโข ภิกฺขเว ตถาคโต วิหรตีติ
อิทมโวจ ภควา อิทํ วตฺวาน สุคโต อถาปรํ เอตทโวจ สตฺถา
รูปา สทฺทา คนฺธา รสา ผสฺสา ธมฺมา จ เกวลา
อิฏฺฐา กนฺตา มนาปา จ ยาวตตฺถีติ วุจฺจติ
สเทวกสฺส โลกสฺส เอเต โว สุขสมฺมตา
ยตฺถ เจ เต นิรุชฺฌนฺติ ตํ เตสํ ทุกฺขสมฺมตํ
สุขํ จ ทิฏฺฐมริเยภิ สกฺกายสฺส นิโรธนํ
ปจฺจนิกมิทํ โหติ สพฺพโลเกน ปสฺสตํ
ยํ ปเร สุขโต อาหุ ตทริยา อหุ ทุกฺขโต
ยํ ปเร ทุกฺขโต อาหุ ตทริยา สุขโต วิทู
ปสฺส ธมฺมํ ทุวิชานํ สมฺมูฬฺเหตฺถ อวิทฺทสุ
นิวุตานํ ตโม โหติ อนฺธกาโร อปสฺสตํ
สตญฺจ วิวฏํ โหติ อาโลโก ปสฺสตามิว
สนฺติเก น วิชานนฺติ มคฺคา ธมฺมสฺส อโกวิทา




ภวราคปเรเตหิ ภวโสตานุสาริภิ
มารเธยฺยานุปนฺเนภิ นายํ ธมฺโม สุสมฺพุทฺโธ
โก นุ อญฺญตฺรมริเยภิ ปทํ สมฺพุทฺธมรหติ
ยํ ปทํ สมฺมทญฺญาย ปรินิพฺพนฺติ อนาสวาติ ตติยํ
รูปารามา ภิกฺขเว เทวมนุสฺสา รูปรตา รูปสมุทิตา
รูปวิปริณามวิราคนิโรธา ทุกฺขา ภิกฺขเว เทวมนุสฺสา วิหรนฺติ
สทฺทารามา คนฺธารามา รสารามา โผฏฺฐพฺพารามา ธมฺมารามา
ภิกฺขเว เทวมนุสฺสา ธมฺมรตา ธมฺมสมุทิตา ธมฺมวิปริณามวิราคนิโรธา
ทุกฺขา ภิกฺขเว เทวมนุสฺสา วิหรนฺติ ตถาคโต จ
โข ภิกฺขเว อรหํ สมฺมาสมฺพุทฺโธ รูปานํ สมุทยญฺจ อตฺถงฺคมญฺจ
อสฺสาทญฺจ อาทีนวญฺจ นิสฺสรณญฺจ ยถาภูตํ วิทิตฺวา น
รูปาราโม น รูปรโต น รูปสมุทิโต รูปวิปริณามวิราคนิโรธา
สุโข ภิกฺขเว ตถาคโต วิหรติ สทฺทานํ คนฺธานํ รสานํ
โผฏฺฐพฺพานํ ธมฺมานํ สมุทยญฺจ อตฺถงฺคมญฺจ อสฺสาทญฺจ อาทีนวญฺจ
นิสฺสรณญฺจ ยถาภูตํ วิทิตฺวา น ธมฺมาราโม น ธมฺมรโต น
ธมฺมสมุทิโต ธมฺมวิปริณามวิราคนิโรธา สุโข ภิกฺขเว ตถาคโต
วิหรตีติ จตุตฺถํ
ยํ ภิกฺขเว น ตุมฺหากํ ตํ ปชหถ ตํ โว ปหีนํ
หิตาย สุขาย ภวิสฺสติ กิญฺจ ภิกฺขเว น ตุมฺหากํ จกฺขุํ
ภิกฺขเว น ตุมฺหากํ ตํ ปชหถ ตํ โว ปหีนํ หิตาย สุขาย



ภวิสฺสติ เป ชิวฺหา น ตุมฺหากํ ตํ ปชหถ สา โว
ปหีนา หิตาย สุขาย ภวิสฺสติ เป มโน น ตุมฺหากํ ตํ
ปชหถ โส โว ปหีโน หิตาย สุขาย ภวิสฺสติ เสยฺยถาปิ
ภิกฺขเว ยํ อิมสฺมึ เชตวเน ติณกฏฺฐสาขาปลาสํ ตํ ชโน หเรยฺย
วา ฑเหยฺย วา ยถาปจฺจยํ วา กเรยฺย อปิ นุ ตุมฺหากํ
เอวมสฺส อเมฺห ชโน หรติ วา ฑหติ วา ยถาปจฺจยํ วา
กโรตีติ โน เหตํ ภนฺเต ตํ กิสฺส เหตุ น หิ โน เอตํ
ภนฺเต อตฺตา วา อตฺตนิยํ วาติ เอวเมว โข ภิกฺขเว จกฺขุํ
น ตุมฺหากํ ตํ ปชหถ ตํ โว ปหีนํ หิตาย สุขาย ภวิสฺสติ
เป ชิวฺหา น ตุมฺหากํ ตํ ปชหถ สา โว ปหีนา
หิตาย สุขาย ภวิสฺสติ เป มโน น ตุมฺหากํ ตํ ปชหถ
โส โว ปหีโน หิตาย สุขาย ภวิสฺสตีติ ปญฺจมํ
ยํ ภิกฺขเว น ตุมฺหากํ ตํ ปชหถ ตํ โว ปหีนํ
หิตาย สุขาย ภวิสฺสติ กิญฺจ ภิกฺขเว น ตุมฺหากํ รูปา
ภิกฺขเว น ตุมฺหากํ เต ปชหถ เต โว ปหีนา หิตาย สุขาย
ภวิสฺสนฺติ สทฺทา คนฺธา รสา โผฏฺฐพฺพา ธมฺมา น
ตุมฺหากํ เต ปหชถ เต โว ปหีนา หิตาย สุขาย ภวิสฺสนฺติ
เสยฺยถาปิ ภิกฺขเว ยํ อิมสฺมึ เชตวเน ติณกฏฺฐสาขาปลาสํ เป
เอวเมว โข ภิกฺขเว รูปา น ตุมฺหากํ เต ปชหถ เต โว ปหีนา
หิตาย สุขาย ภวิสฺสนฺติ สทฺทา คนฺธา รสา โผฏฺฐพฺพา


ธมฺมา น ตุมฺหากํ เต ปชหถ เต โว ปหีนา หิตาย สุขาย
ภวิสฺสนฺตีติ ฉฏฺฐํ
จกฺขุํ ภิกฺขเว อนิจฺจํ โยปิ เหตุ โยปิ ปจฺจโย
จกฺขุสฺส อุปฺปาทาย โสปิ อนิจฺโจ อนิจฺจสมฺภูตํ ภิกฺขเว จกฺขุ
กุโต นิจฺจํ ภวิสฺสติ เป ชิวฺหา อนิจฺจา โยปิ เหตุ โยปิ
ปจฺจโย ชิวฺหาย อุปฺปาทาย โสปิ อนิจฺโจ อนิจฺจสมฺภูตา ภิกฺขเว
ชิวฺหา กุโต นิจฺจา ภวิสฺสติ เป มโน อนิจฺโจ โยปิ ภิกฺขเว
เหตุ โยปิ ปจฺจโย มนสฺส อุปฺปาทาย โสปิ อนิจฺโจ อนิจฺจสมฺภูโต
ภิกฺขเว มโน กุโต นิจฺโจ ภวิสฺสตีติ เอวํ ปสฺสํ ภิกฺขเว
สุตวา อริยสาวโก จกฺขุสฺมึปิ นิพฺพินฺทติ เป ชิวฺหายปิ นิพฺพินฺทติ
เป มนสฺมึปิ นิพฺพินฺทติ นิพฺพินฺทํ วิรชฺชติ วิราคา วิมุจฺจติ
วิมุตฺตสฺมึ วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ ปชานาตีติ สตฺตมํ
จกฺขุํ ภิกฺขเว ทุกฺขํ โยปิ เหตุ โยปิ ปจฺจโย จกฺขุสฺส
อุปฺปาทาย โสปิ ทุกฺโข ทุกฺขสมฺภูตํ ภิกฺขเว จกฺขุํ กุโต สุขํ
ภวิสฺสติ เป ชิวฺหา ทุกฺขา โยปิ เหตุ โยปิ ปจฺจโย ชิวฺหาย
อุปฺปาทาย โสปิ ทุกฺโข ทุกฺขสมฺภูตา ภิกฺขเว ชิวฺหา กุโต สุขา
ภวิสฺสติ เป มโน ทุกฺโข โยปิ เหตุ โยปิ ปจฺจโย มนสฺส
อุปฺปาทาย โสปิ ทุกฺโข ทุกฺขสมฺภูโต ภิกฺขเว มโน กุโต สุโข
ภวิสฺสติ เอวํ ปสฺสํ เป นาปรํ อิตฺถตฺตายาติ ปชานาตีติ


จกฺขุํ ภิกฺขเว อนตฺตา โยปิ เหตุ โยปิ ปจฺจโย
จกฺขุสฺส อุปฺปาทาย โสปิ อนตฺตา อนตฺตสมฺภูตํ ภิกฺขเว จกฺขุ
กุโต อตฺตา ภวิสฺสติ เป ชิวฺหา อนตฺตา โยปิ เหตุ โยปิ
ปจฺจโย ชิวฺหาย อุปฺปาทาย โสปิ อนตฺตา อนตฺตสมฺภูตา
ภิกฺขเว ชิวฺหา กุโต อตฺตา ภวิสฺสติ เป มโน อนตฺตา
โยปิ เหตุ โยปิ ปจฺจโย มนสฺส อุปฺปาทาย โสปิ อนตฺตา
อนตฺตสมฺภูโต ภิกฺขเว มโน กุโต อตฺตา ภวิสฺสติ เอวํ ปสฺสํ
เป นาปรํ อิตฺถตฺตายาติ ปชานาตีติ อฏฺฐมํ
รูปา ภิกฺขเว อนิจฺจา โยปิ เหตุ โยปิ ปจฺจโย
รูปานํ อุปฺปาทาย เป โสปิ อนิจฺโจ อนิจฺจสมฺภูตา ภิกฺขเว
รูปา กุโต นิจฺจา ภวิสฺสนฺติ สทฺทา คนฺธา รสา โผฏฺฐพฺพา
ธมฺมา อนิจฺจา โยปิ เหตุ โยปิ ปจฺจโย ธมฺมานํ อุปฺปาทาย โสปิ
อนิจฺโจ อนิจฺจสมฺภูตา ภิกฺขเว ธมฺมา กุโต นิจฺจา ภวิสฺสนฺติ
เอวํ ปสฺสํ เป นาปรํ อิตฺถตฺตายาติ ปชานาตีติ
รูปา ภิกฺขเว ทุกฺขา โยปิ เหตุ โยปิ ปจฺจโย รูปานํ
อุปฺปาทาย โสปิ ทุกฺโข ทุกฺขสมฺภูตา ภิกฺขเว รูปา กุโต
สุขา ภวิสฺสนฺติ สทฺทา คนฺธา รสา โผฏฺฐพฺพา ธมฺมา
ทุกฺขา โยปิ เหตุ โยปิ ปจฺจโย ธมฺมานํ อุปฺปาทาย โสปิ
ทุกฺโข ทุกฺขสมฺภูตา ภิกฺขเว ธมฺมา กุโต สุขา ภวิสฺสนฺติ
เอวํ ปสฺสํ เป นาปรํ อิตฺถตฺตายาติ ปชานาตีติ นวมํ



รูปา ภิกฺขเว อนตฺตา โยปิ เหตุ โยปิ ปจฺจโย รูปานํ
อุปฺปาทาย โส อนตฺตา อนตฺตสมฺภูตา ภิกฺขเว รูปา กุโต
อตฺตา ภวิสฺสนฺติ สทฺทา คนฺธา รสา โผฏฺฐพฺพา ธมฺมา
อนตฺตา โยปิ เหตุ โยปิ ปจฺจโย ธมฺมานํ อุปฺปาทาย โสปิ
อนตฺตา อนตฺตสมฺภูตา ภิกฺขเว ธมฺมา กุโต อตฺตา ภวิสฺสนฺติ
เอวํ ปสฺสํ ภิกฺขเว สุตวา อริยสาวโก รูเปสุ นิพฺพินฺทติ สทฺเทสุ
คนฺเธสุ รเสสุ โผฏฺฐพฺเพสุ ธมฺเมสุ นิพฺพินฺทติ นิพฺพินฺทํ
วิรชฺชติ วิราคา วิมุจฺจติ วิมุตฺตสฺมึ วิมุตฺตมิติ ญาณํ โหติ
ขีณา ชาติ วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ
ปชานาตีติ ทสมํ
เทวทหวคฺโค จตุตฺโถ
ตสฺสุทฺทานํ
เทวทหขโณปคฺคยฺห อคฺคยฺห เทฺว โหนฺติ มนสินา
เหตุนาปิ ตโย วุตฺตา ทุเว อชฺฌตฺตพาหิราติ





นวปุราณวคฺโค ปญฺจโม
นวปุราณานิ ภิกฺขเว กมฺมานิ เทสิสฺสามิ กมฺมนิโรธญฺจ
กมฺมนิโรธคามินิญฺจ ปฏิปทํ ตํ สุณาถ สาธุกํ มนสิกโรถ
ภาสิสฺสามีติ กตมญฺจ ภิกฺขเว ปุราณกมฺมํ จกฺขุํ ภิกฺขเว
ปุราณกมฺมํ อภิสงฺขตํ อภิสญฺเจตยิตํ เวทนิยํ ทฏฺฐพฺพํ เป
ชิวฺหา ปุราณกมฺมา อภิสงฺขตา อภิสญฺเจตยิตา เวทนิยา ทฏฺฐพฺพา
เป มโน ปุราณกมฺโม อภิสงฺขโต อภิสญฺเจตยิโต เวทนิโย
ทฏฺฐพฺโพ อิทํ วุจฺจติ ภิกฺขเว ปุราณกมฺมํ
กตมญฺจ ภิกฺขเว นวกมฺมํ ยํ โข ภิกฺขเว เอตรหิ
กมฺมํ กโรติ กาเยน วาจาย มนสา อิทํ วุจฺจติ ภิกฺขเว นวกมฺมํ
กตโม จ ภิกฺขเว กมฺมนิโรโธ โย โข ภิกฺขเว
กายกมฺมํ วจีกมฺมํ มโนกมฺมสฺส นิโรธา วิมุตฺตึ ผุสติ อยํ
วุจฺจติ ภิกฺขเว กมฺมนิโรโธ
กตมา จ ภิกฺขเว กมฺมนิโรธคามินี ปฏิปทา อยเมว
อริโย อฏฺฐงฺคิโก มคฺโค เสยฺยถีทํ สมฺมาทิฏฺฐิ สมฺมาสงฺกปฺโป
สมฺมาวาจา สมฺมากมฺมนฺโต สมฺมาอาชีโว สมฺมาวายาโม สมฺมาสติ
สมฺมาสมาธิ อยํ วุจฺจติ ภิกฺขเว กมฺมนิโรธคามินี ปฏิปทา
อิติ โข ภิกฺขเว เทสิตํ โว มยา ปุราณกมฺมํ เทสิตํ
นวกมฺมํ เทสิโต กมฺมนิโรโธ เทสิตา กมฺมนิโรธคามินี ปฏิปทา



ยํ โข ภิกฺขเว สตฺถารา กรณียํ สาวกานํ หิเตสินา อนุกมฺปเกน
อนุกมฺปํ อุปาทาย กตํ โข มยา เอตานิ ภิกฺขเว รุกฺขมูลานิ
เอตานิ สุญฺญาคารานิ พฺยายถ ภิกฺขเว มา ปมาทตฺถ มา
ปจฺฉา วิปฺปฏิสาริโน อหุวตฺถ อยํ โว อมฺหากํ อนุสาสนีติ
ปฐมํ
นิพฺพานสปฺปายํ โว ภิกฺขเว ปฏิปทํ เทสิสฺสามิ ตํ
สุณาถ เป กตมา จ สา ภิกฺขเว นิพฺพานสปฺปายา ปฏิปทา
อิธ ภิกฺขเว ภิกฺขุ จกฺขุํ อนิจฺจนฺติ ปสฺสติ รูปา อนิจฺจาติ
ปสฺสติ จกฺขุวิญฺญาณํ อนิจฺจนฺติ ปสฺสติ จกฺขุสมฺผสฺโส อนิจฺโจติ
ปสฺสติ ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา
ทุกฺขํ วา อทุกฺขมสุขํ วา ตมฺปิ อนิจฺจนฺติ ปสฺสติ เป
ชิวฺหา อนิจฺจาติ ปสฺสติ รสา อนิจฺจาติ ปสฺสติ ชิวฺหาวิญฺญาณํ
อนิจฺจนฺติ ปสฺสติ ชิวฺหาสมฺผสฺโส อนิจฺโจติ ปสฺสติ ยมฺปิทํ
ชิวฺหาสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา
อทุกฺขมสุขํ วา ตมฺปิ อนิจฺจนฺติ ปสฺสติ เป มโน อนิจฺโจติ
ปสฺสติ ธมฺมา อนิจฺจาติ ปสฺสติ มโนวิญฺญาณํ อนิจฺจนฺติ
ปสฺสติ มโนสมฺผสฺโส อนิจฺโจติ ปสฺสติ ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ อนิจฺจนฺติ ปสฺสติ อยํ โข สา ภิกฺขเว นิพฺพานสปฺปายา
ปฏิปทาติ ทุติยํ



นิพฺพานสปฺปายํ โว ภิกฺขเว ปฏิปทํ เทสิสฺสามิ ตํ
สุณาถ เป กตมา จ สา ภิกฺขเว นิพฺพานสปฺปายา ปฏิปทา
อิธ ภิกฺขเว ภิกฺขุ จกฺขุํ ทุกฺขนฺติ ปสฺสติ รูปา ทุกฺขาติ ปสฺสติ
จกฺขุวิญฺญาณํ ทุกฺขนฺติ ปสฺสติ จกฺขุสมฺผสฺโส ทุกฺโขติ ปสฺสติ
ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา
อทุกฺขมสุขํ วา ตมฺปิ ทุกฺขนฺติ ปสฺสติ เป ชิวฺหา ทุกฺขาติ
ปสฺสติ เป มโน ทุกฺโขติ ปสฺสติ ธมฺมา ทุกฺขาติ ปสฺสติ
มโนวิญฺญาณํ ทุกฺขนฺติ ปสฺสติ มโนสมฺผสฺโส ทุกฺโขติ ปสฺสติ
ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา
อทุกฺขมสุขํ วา ตมฺปิ ทุกฺขนฺติ ปสฺสติ อยํ โข สา ภิกฺขเว
นิพฺพานสปฺปายา ปฏิปทาติ ตติยํ
นิพฺพานสปฺปายํ โว ภิกฺขเว ปฏิปทํ เทสิสฺสามิ ตํ
สุณาถ เป กตมา จ สา ภิกฺขเว นิพฺพานสปฺปายา ปฏิปทา
อิธ ภิกฺขเว ภิกฺขุ จกฺขุํ อนตฺตาติ ปสฺสติ รูปา อนตฺตาติ
ปสฺสติ จกฺขุวิญฺญาณํ อนตฺตาติ ปสฺสติ จกฺขุสมฺผสฺโส อนตฺตาติ
ปสฺสติ ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา
ทุกฺขํ วา อทุกฺขมสุขํ วา ตมฺปิ อนตฺตาติ ปสฺสติ เป
ชิวฺหา อนตฺตาติ ปสฺสติ เป มโน อนตฺตาติ ปสฺสติ ธมฺมา
อนตฺตาติ ปสฺสติ มโนวิญฺญาณํ อนตฺตาติ ปสฺสติ มโนสมฺผสฺโส
อนตฺตาติ ปสฺสติ ยมฺปิทํ มโนสมฺผสฺสปจฺจยา อุปฺปชฺชติ เวทยิตํ



สุขํ วา ทุกฺขํ วา อทุกฺขมสุขํ วา ตมฺปิ อนตฺตาติ ปสฺสติ
อยํ โข สา ภิกฺขเว นิพฺพานสปฺปายา ปฏิปทาติ จตุตฺถํ
นิพฺพานสปฺปายํ โว ภิกฺขเว ปฏิปทํ เทสิสฺสามิ ตํ
สุณาถ เป กตมา จ สา ภิกฺขเว นิพฺพานสปฺปายา ปฏิปทา
ตํ กึ มญฺญถ ภิกฺขเว จกฺขุํ นิจฺจํ วา อนิจฺจํ วาติ อนิจฺจํ
ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ ภนฺเต
ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ สมนุปสฺสิตุํ
เอตํ มม เอโสหมสฺมิ เอโส เม อตฺตาติ โน เหตํ
ภนฺเต รูปา นิจฺจา วา อนิจฺจา วาติ อนิจฺจา ภนฺเต
จกฺขุวิญฺญาณํ จกฺขุสมฺผสฺโส เป ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ
นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ
วา ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
กลฺลํ นุ ตํ สมนุปสฺสิตุํ เอตํ มม เอโสหมสฺมิ
เอโส เม อตฺตาติ โน เหตํ ภนฺเต เอวํ ปสฺสํ ภิกฺขเว
สุตวา อริยสาวโก จกฺขุสฺมึปิ นิพฺพินฺทติ รูเปสุปิ นิพฺพินฺทติ
จกฺขุวิญฺญาเณปิ นิพฺพินฺทติ เป ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตสฺมึปิ
นิพฺพินฺทติ นิพฺพินฺทํ วิรชฺชติ วิราคา วิมุจฺจติ เป นาปรํ
อิตฺถตฺตายาติ ปชานาติ อยํ โข สา ภิกฺขเว นิพฺพานสปฺปายา



ปฏิปทาติ ปญฺจมํ
อนนฺเตวาสิกมิทํ ภิกฺขเว พฺรหฺมจริยํ วุสฺสติ อนาจริยกํ
สานฺเตวาสิโก ภิกฺขเว ภิกฺขุ สาจริยโก ทุกฺขํ น ผาสุ วิหรติ
อนนฺเตวาสิโก ภิกฺขเว ภิกฺขุ อนาจริยโก สุขํ ผาสุ วิหรติ
กถญฺจ ภิกฺขเว ภิกฺขุ สานฺเตวาสิโก สาจริยโก ทุกฺขํ น ผาสุ
วิหรติ อิธ ภิกฺขเว ภิกฺขุโน จกฺขุนา รูปํ ทิสฺวา อุปฺปชฺชนฺติ
ปาปกา อกุสลา ธมฺมา สรสงฺกปฺปา สญฺโญชนิยา ตฺยาสฺส
อนฺโต วสนฺติ อนฺตสฺส วสนฺติ ปาปกา อกุสลา ธมฺมาติ
ตสฺมา สานฺเตวาสิโกติ วุจฺจติ เต นํ สมุทาจรนฺติ ปาปกา
อกุสลา ธมฺมาติ ตสฺมา สาจริยโกติ วุจฺจติ เป ปุน จปรํ
ภิกฺขเว ภิกฺขุโน ชิวฺหาย รสํ สายิตฺวา อุปฺปชฺชนฺติ ปาปกา อกุสลา
ธมฺมา สรสงฺกปฺปา สญฺโญชนิยา ตฺยาสฺส อนฺโต วสนฺติ อนฺตสฺส
วสนฺติ ปาปกา อกุสลา ธมฺมาติ ตสฺมา สานฺเตวาสิโกติ วุจฺจติ
เต นํ สมุทาจรนฺติ ปาปกา อกุสลา ธมฺมาติ ตสฺมา สาจริยโกติ
วุจฺจติ เป ปุน จปรํ ภิกฺขเว ภิกฺขุโน มนสา ธมฺมํ วิญฺญาย
อุปฺปชฺชนฺติ ปาปกา อกุสลา ธมฺมา สรสงฺกปฺปา สญฺโญชนิยา
ตฺยาสฺส อนฺโต วสนฺติ อนฺตสฺส วสนฺติ ปาปกา อกุสลา
ธมฺมาติ ตสฺมา สานฺเตวาสิโกติ วุจฺจติ เต นํ สมุทาจรนฺติ
ปาปกา อกุสลา ธมฺมาติ ตสฺมา สาจริยโกติ วุจฺจติ เอวํ





โข ภิกฺขเว ภิกฺขุ สานฺเตวาสิโก สาจริยโก ทุกฺขํ น ผาสุ
วิหรติ
กถญฺจ ภิกฺขเว อนนฺเตวาสิโก อนาจริยโก สุขํ ผาสุ
วิหรติ อิธ ภิกฺขเว ภิกฺขุโน จกฺขุนา รูปํ ทิสฺวา น อุปฺปชฺชนฺติ
ปาปกา อกุสลา ธมฺมา สรสงฺกปฺปา สญฺโญชนิยา ตฺยาสฺส น
อนฺโต วสนฺติ นาสฺส อนฺโต วสนฺติ ปาปกา อกุสลา ธมฺมาติ
ตสฺมา อนนฺเตวาสิโกติ วุจฺจติ เนตํ สมุทาจรนฺติ ปาปกา
อกุสลา ธมฺมาติ ตสฺมา อนาจริยโกติ วุจฺจติ เป ปุน จปรํ
ภิกฺขเว ภิกฺขุโน ชิวฺหาย รสํ สายิตฺวา น อุปฺปชฺชนฺติ ปาปกา
อกุสลา ธมฺมา สรสงฺกปฺปา สญฺโญชนิยา ตฺยาสฺส น อนฺโต
วสนฺติ นาสฺส อนฺโต วสนฺติ ปาปกา อกุสลา ธมฺมาติ ตสฺมา
อนนฺเตวาสิโกติ วุจฺจติ เนตํ สมุทาจรนฺติ ปาปกา อกุสลา
ธมฺมาติ ตสฺมา อนาจริยโกติ วุจฺจติ เป ปุน จปรํ ภิกฺขเว
ภิกฺขุโน มนสา ธมฺมํ วิญฺญาย น อุปฺปชฺชนฺติ ปาปกา อกุสลา ธมฺมา
สรสงฺกปฺปา สญฺโญชนิยา ตฺยาสฺส น อนฺโต วสนฺติ นาสฺส
อนฺโต วสนฺติ ปาปกา อกุสลา ธมฺมาติ ตสฺมา อนนฺเตวาสิโกติ
วุจฺจติ เนตํ สมุทาจรนฺติ ปาปกา อกุสลา ธมฺมาติ ตสฺมา
อนาจริยโกติ วุจฺจติ เอวํ โข ภิกฺขเว ภิกฺขุ อนนฺเตวาสิโก
อนาจริยโก สุขํ ผาสุ วิหรติ อนนฺเตวาสิกมิทํ ภิกฺขเว พฺรหฺมจริยํ




วุสฺสติ อนาจริยกํ สานฺเตวาสิโก ภิกฺขเว ภิกฺขุ สาจริยโก ทุกฺขํ
น ผาสุ วิหรติ อนนฺเตวาสิโก ภิกฺขเว ภิกฺขุ อนาจริยโก สุขํ
ผาสุ วิหรตีติ ฉฏฺฐํ
สเจ โว ภิกฺขเว อญฺญติตฺถิยา ปริพฺพาชกา เอวํ
ปุจฺเฉยฺยุํ กิมตฺถิยํ อาวุโส สมเณ โคตเม พฺรหฺมจริยํ วุสฺสตีติ
เอวํ ปุฏฺฐา ตุเมฺห ภิกฺขเว เตสํ อญฺญติตฺถิยานํ ปริพฺพาชกานํ
เอวํ พฺยากเรยฺยาถ ทุกฺขสฺส โข อาวุโส ปริญฺญาย ภควติ
พฺรหฺมจริยํ วุสฺสตีติ สเจ ปน โว ภิกฺขเว อญฺญติตฺถิยา
ปริพฺพาชกา เอวํ ปุจฺเฉยฺยุํ กตมํ ปน อาวุโส ทุกฺขํ ยสฺส
ปริญฺญาย สมเณ โคตเม พฺรหฺมจริยํ วุสฺสตีติ เอวํ ปุฏฺฐา
ตุเมฺห ภิกฺขเว เตสํ อญฺญติตฺถิยานํ ปริพฺพาชกานํ เอวํ
พฺยากเรยฺยาถ จกฺขุํ โข อาวุโส ทุกฺขํ ตสฺส ปริญฺญาย ภควติ
พฺรหฺมจริยํ วุสฺสติ รูปา ทุกฺขา เตสํ ปริญฺญาย ภควติ
พฺรหฺมจริยํ วุสฺสติ จกฺขุวิญฺญาณํ ทุกฺขํ ตสฺส ปริญฺญาย
ภควติ พฺรหฺมจริยํ วุสฺสติ จกฺขุสมฺผสฺโส ทุกฺโข ตสฺส ปริญฺญาย
ภควติ พฺรหฺมจริยํ วุสฺสติ ยมฺปิทํ จกฺขุสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ ทุกฺขํ ตสฺส
ปริญฺญาย ภควติ พฺรหฺมจริยํ วุสฺสติ เป ชิวฺหา ทุกฺขา มโน
ทุกฺโข ตสฺส ปริญฺญาย ภควติ พฺรหฺมจริยํ วุสฺสติ เป
ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา



อทุกฺขมสุขํ วา ตมฺปิ ทุกฺขํ ตสฺส ปริญฺญาย ภควติ พฺรหฺมจริยํ
วุสฺสติ อิทํ โข อาวุโส ทุกฺขสฺส ปริญฺญาย ภควติ พฺรหฺมจริยํ
วุสฺสตีติ เอวํ ปุฏฺฐา ตุเมฺห ภิกฺขเว เตสํ อญฺญติตฺถิยานํ
ปริพฺพาชกานํ เอวํ พฺยากเรยฺยาถาติ สตฺตมํ
อตฺถิ นุ โข ภิกฺขเว ปริยาโย ยํ ปริยายํ อาคมฺม
ภิกฺขุ อญฺญเตฺรว สทฺธาย อญฺญตฺร รุจิยา อญฺญตฺร อนุสฺสวา
อญฺญตฺร อาการปริวิตกฺกา อญฺญตฺร ทิฏฺฐินิชฺฌานกฺขนฺติยา อญฺญํ
พฺยากเรยฺย ขีณา ชาติ วุสิตํ พฺรหฺมจริยํ กตํ กรณียํ นาปรํ
อิตฺถตฺตายาติ ปชานาตีติ ภควํมูลกา โน ภนฺเต ธมฺมา
ภควํเนตฺติกา ภควํปฏิสรณา สาธุ วต ภนฺเต ภควนฺตํเยว ปฏิภาตุ
เอตสฺส ภาสิตสฺส อตฺโถ ภควโต สุตฺวา ภิกฺขู ธาเรสฺสนฺตีติ
เตนหิ ภิกฺขเว สุณาถ สาธุกํ มนสิกโรถ ภาสิสฺสามีติ เอวํ
ภนฺเตติ โข เต ภิกฺขู ภควโต ปจฺจสฺโสสุํ ภควา เอตทโวจ
อตฺถิ ภิกฺขเว ปริยาโย ยํ ปริยายํ อาคมฺม ภิกฺขุ อญฺญเตฺรว
สทฺธาย อญฺญตฺร รุจิยา อญฺญตฺร อนุสฺสวา อญฺญตฺร อาการปริวิตกฺกา
อญฺญตฺร ทิฏฺฐินิชฺฌานกฺขนฺติยา อญฺญํ พฺยากเรยฺย
ขีณา ชาติ วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ
ปชานาตีติ
กตโม จ ภิกฺขเว ปริยาโย ยํ ปริยายํ อาคมฺม
ภิกฺขุ อญฺญเตฺรว สทฺธาย เป อญฺญตฺร ทิฏฺฐินิชฺฌานกฺขนฺติยา



อญฺญํ พฺยากโรติ ขีณา ชาติ วุสิตํ พฺรหฺมจริยํ กตํ กรณียํ
นาปรํ อิตฺถตฺตายาติ ปชานาตีติ อิธ ภิกฺขเว ภิกฺขุ จกฺขุนา รูปํ
ทิสฺวา สนฺตํ วา อชฺฌตฺตํ ราคโทสโมหํ อตฺถิ เม อชฺฌตฺตํ
ราคโทสโมโหติ ปชานาติ อสนฺตํ วา อชฺฌตฺตํ ราคโทสโมหํ
นตฺถิ เม อชฺฌตฺตํ ราคโทสโมโหติ ปชานาติ ยนฺตํ ภิกฺขเว
ภิกฺขุ จกฺขุนา รูปํ ทิสฺวา สนฺตํ วา อชฺฌตฺตํ ราคโทสโมหํ
อตฺถิ เม อชฺฌตฺตํ ราคโทสโมโหติ ปชานาติ อสนฺตํ วา
อชฺฌตฺตํ ราคโทสโมหํ นตฺถิ เม อชฺฌตฺตํ ราคโทสโมโหติ
ปชานาติ อปิ นุ โขเม ภิกฺขเว ธมฺมา สทฺธาย วา เวทิตพฺพา
รุจิยา วา เวทิตพฺพา อนุสฺสเวน วา เวทิตพฺพา อาการปริวิตกฺเกน
วา เวทิตพฺพา ทิฏฺฐินิชฺฌานกฺขนฺติยา วา เวทิตพฺพาติ โน เหตํ
ภนฺเต นนุเม ภิกฺขเว ธมฺมา ปญฺญาย ทิสฺวา เวทิตพฺพาติ เอวํ
ภนฺเต อยมฺปิ โข ภิกฺขเว ปริยาโย ยํ ปริยายํ อาคมฺม
ภิกฺขุ อญฺญเตฺรว สทฺธาย อญฺญตฺร รุจิยา อญฺญตฺร อนุสฺสวา
อญฺญตฺร อาการปริวิตกฺกา อญฺญตฺร ทิฏฺฐินิชฺฌานกฺขนฺติยา อญฺญํ
พฺยากโรติ ขีณา ชาติ วุสิตํ พฺรหฺมจริยํ กตํ กรณียํ นาปรํ
อิตฺถตฺตายาติ ปชานาติ เป
ปุน จปรํ ภิกฺขเว ภิกฺขุ ชิวฺหาย รสํ สายิตฺวา สนฺตํ
วา อชฺฌตฺตํ เป ราคโทสโมโหติ ปชานาติ อสนฺตํ วา
อชฺฌตฺตํ ราคโทสโมหํ นตฺถิ เม อชฺฌตฺตํ ราคโทสโมโหติ




ปชานาติ ยนฺตํ ภิกฺขเว ภิกฺขุ ชิวฺหาย รสํ สายิตฺวา สนฺตํ วา
อชฺฌตฺตํ ราคโทสโมหํ อตฺถิ เม อชฺฌตฺตํ ราคโทสโมโหติ
ปชานาติ อสนฺตํ วา อชฺฌตฺตํ ราคโทสโมหํ นตฺถิ เม อชฺฌตฺตํ
ราคโทสโมโหติ ปชานาติ อปิ นุ โขเม ภิกฺขเว ธมฺมา สทฺธาย
วา เวทิตพฺพา รุจิยา วา เวทิตพฺพา อนุสฺสเวน วา เวทิตพฺพา
อาการปริวิตกฺเกน วา เวทิตพฺพา ทิฏฺฐินิชฺฌานกฺขนฺติยา วา เวทิตพฺพาติ
โน เหตํ ภนฺเต นนุเม ภิกฺขเว ธมฺมา ปญฺญาย ทิสฺวา
เวทิตพฺพาติ เอวํ ภนฺเต อยมฺปิ โข ภิกฺขเว ภิกฺขุ ปริยาโย
ยํ ปริยายํ อาคมฺม ภิกฺขุ อญฺญเตฺรว สทฺธาย อญฺญตฺร รุจิยา
อญฺญตฺร อนุสฺสวา อญฺญตฺร อาการปริวิตกฺกา อญฺญตฺร ทิฏฺฐินิชฺฌานกฺขนฺติยา
อญฺญํ พฺยากโรติ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ ปชานาตีติ เป
ปุน จปรํ ภิกฺขเว ภิกฺขุ มนสา ธมฺมํ วิญฺญาย สนฺตํ
วา อชฺฌตฺตํ ราคโทสโมหํ อตฺถิ เม อชฺฌตฺตํ ราคโทสโมโหติ
ปชานาติ อสนฺตํ วา อชฺฌตฺตํ ราคโทสโมหํ นตฺถิ เม อชฺฌตฺตํ
ราคโทสโมโหติ ปชานาติ ยนฺตํ ภิกฺขเว ภิกฺขุ มนสา ธมฺมํ
วิญฺญาย สนฺตํ วา อชฺฌตฺตํ ราคโทสโมหํ อตฺถิ เม อชฺฌตฺตํ
ราคโทสโมโหติ ปชานาติ อสนฺตํ วา อชฺฌตฺตํ ราคโทสโมหํ
นตฺถิ เม อชฺฌตฺตํ ราคโทสโมโหติ ปชานาติ อปิ นุ โขเม
ภิกฺขเว ธมฺมา สทฺธาย วา เวทิตพฺพา รุจิยา วา เวทิตพฺพา



อนุสฺสเวน วา เวทิตพฺพา อาการปริวิตกฺเกน วา เวทิตพฺพา
ทิฏฺฐินิชฺฌานกฺขนฺติยา วา เวทิตพฺพาติ โน เหตํ ภนฺเต
นนุเม ภิกฺขเว ธมฺมา ปญฺญาย ทิสฺวา เวทิตพฺพาติ เอวํ
ภนฺเต อยมฺปิ โข ภิกฺขเว ปริยาโย ยํ ปริยายํ อาคมฺม
ภิกฺขุ อญฺญเตฺรว สทฺธาย อญฺญตฺร รุจิยา อญฺญตฺร อนุสฺสวา
อญฺญตฺร อาการปริวิตกฺกา อญฺญตฺร ทิฏฺฐินิชฺฌานกฺขนฺติยา อญฺญํ
พฺยากโรติ ขีณา ขาติ วุสิตํ พฺรหฺมจริยํ กตํ กรณียํ นาปรํ
อิตฺถตฺตายาต ปชานาตีติ อฏฺฐมํ
อถ โข อญฺญตโร ภิกฺขุ เยน ภควา เตนุปสงฺกมิ
เป เอกมนฺตํ นิสินฺโน โข โส ภิกฺขุ ภควนฺตํ เอตทโวจ
อินฺทฺริยสมฺปนฺโน อินฺทฺริยสมฺปนฺโนติ ภนฺเต วุจฺจติ กิตฺตาวตา
นุ โข ภนฺเต อินฺทฺริยสมฺปนฺโน โหตีติ จกฺขุนฺทฺริเย เจ ภิกฺขุ
อุทยพฺพยานุปสฺสี วิหรนฺโต จกฺขุนฺทฺริเย นิพฺพินฺทติ เป ชิวฺหินฺทฺริเย
เจ ภิกฺขุ อุทยพฺพยานุปสฺสี วิหรนฺโต ชิวฺหินฺทฺริเย นิพฺพินฺทติ เป
มนินฺทฺริเย เจ ภิกฺขุ อุทยพฺพยานุปสฺสี วิหรนฺโต มนินฺทฺริเย นิพฺพินฺทติ
นิพฺพินฺทํ วิรชฺชติ เป วิมุตฺตมิติ ญาณํ โหติ ขีณา ชาติ
วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ ปชานาติ
เอตฺตาวตา โข ภิกฺขุ อินฺทฺริยสมฺปนฺโน โหตีติ นวมํ
อถ โข อญฺญตโร ภิกฺขุ เยน ภควา เตนุปสงฺกมิ
เป เอกมนฺตํ นิสินฺโน โข โส ภิกฺขุ ภควนฺตํ เอตทโวจ


ธมฺมกถิโก ธมฺมกถิโกติ ภนฺเต วุจฺจติ กิตฺตาวตา นุ โข ภนฺเต
ธมฺมกถิโก โหตีติ จกฺขุสฺส เจ ภิกฺขเว ภิกฺขุ นิพฺพิทาย วิราคาย
นิโรธาย ธมฺมํ เทเสติ ธมฺมกถิโก ภิกฺขูติ อลํ วจนาย
จกฺขุสฺส เจ ภิกฺขุ นิพฺพิทาย วิราคาย นิโรธาย ปฏิปนฺโน โหติ
ธมฺมานุธมฺมปฏิปนฺโน ภิกฺขูติ อลํ วจนาย จกฺขุสฺส เจ ภิกฺขุ
นิพฺพิทา วิราคา นิโรธา อนุปาทา วิมุตฺโต โหติ ทิฏฺฐธมฺมนิพฺพานปตฺโต
ภิกฺขูติ อลํ วจนาย เป ชิวฺหาย เจ ภิกฺขุ
นิพฺพิทาย วิราคาย นิโรธาย ธมฺมํ เทเสติ ธมฺมกถิโก ภิกฺขูติ
อลํ วจนาย เป มนสฺส เจ ภิกฺขุ นิพฺพิทาย วิราคาย นิโรธาย
ธมฺมํ เทเสติ ธมฺมกถิโก ภิกฺขูติ อลํ วจนาย มนสฺส เจ ภิกฺขุ
นิพฺพิทาย วิราคาย นิโรธาย ปฏิปนฺโน โหติ ธมฺมานุธมฺมปฏิปนฺโน
ภิกฺขูติ อลํ วจนาย มนสฺส เจ ภิกฺขุ นิพฺพิทา วิราคา
นิโรธา อนุปาทา วิมุตฺโต โหติ ทิฏฺฐธมฺมนิพฺพานปตฺโต ภิกฺขูติ
อลํ วจนายาติ ทสมํ
นวปุราณวคฺโค ปญฺจโม
ตสฺสุทฺทานํ
กมฺมํ จตฺตาริ สปฺปายา อนนฺเตวาสิกิมตฺถิยา
อตฺถิ นุ โข ปริยาโย อินฺทฺริยกถิเกน วาติ



ตติยปณฺณาสเก วคฺคสฺสุทฺทานํ
โยคกฺเขมิ จ โลโก จ คหปติ เทวทเหน จ
นวปุราเณน ปญฺญาสํ ตติยํ เตน วุจฺจตีติ




นนฺทิกฺขยวคฺโค ปฐโม
อนิจฺจํเยว ภิกฺขเว ภิกฺขุ จกฺขุํ อนิจฺจนฺติ ปสฺสติ
สาสฺส โหติ สมฺมาทิฏฺฐิ สมฺมา ปสฺสํ นิพฺพินฺทติ นนฺทิกฺขยา
ราคกฺขโย ราคกฺขยา นนฺทิกฺขโย นนฺทิราคกฺขยา จิตฺตํ สุวิมุตฺตนฺติ
วุจฺจติ เป อนิจฺจํเยว ภิกฺขเว ภิกฺขุ ชิวฺหํ อนิจฺจนฺติ ปสฺสติ
สาสฺส โหติ สมฺมาทิฏฺฐิ สมฺมา ปสฺสํ นิพฺพินฺทติ นนฺทิกฺขยา
ราคกฺขโย เป จิตฺตํ สุวิมุตฺตนฺติ วุจฺจติ เป อนิจฺจํเยว
ภิกฺขเว ภิกฺขุ มนํ อนิจฺจนฺติ ปสฺสติ สาสฺส โหติ สมฺมาทิฏฺฐิ
สมฺมา ปสฺสํ นิพฺพินฺทติ นนฺทิกฺขยา ราคกฺขโย ราคกฺขยา นนฺทิกฺขโย
นนฺทิราคกฺขยา จิตฺตํ สุวิมุตฺตนฺติ วุจฺจตีติ ปฐมํ
อนิจฺเจเยว ภิกฺขเว ภิกฺขุ รูเป อนิจฺจาติ ปสฺสติ
สาสฺส โหติ สมฺมาทิฏฺฐิ สมฺมา ปสฺสํ นิพฺพินฺทติ นนฺทิกฺขยา
ราคกฺขโย ราคกฺขยา นนฺทิกฺขโย นนฺทิราคกฺขยา จิตฺตํ สุวิมุตฺตนฺติ
วุจฺจติ อนิจฺเจเยว ภิกฺขเว ภิกฺขุ สทฺเท คนฺเธ รเส
โผฏฺฐพฺเพ ธมฺเม อนิจฺจาติ ปสฺสติ สาสฺส โหติ สมฺมาทิฏฺฐิ
สมฺมา ปสฺสํ นิพฺพินฺทติ นนฺทิกฺขยา ราคกฺขโย ราคกฺขยา
นนฺทิกฺขโย นนฺทิราคกฺขยา จิตฺตํ สุวิมุตฺตนฺติ วุจฺจตีติ ทุติยํ
จกฺขุํ ภิกฺขเว โยนิโส มนสิกโรถ จกฺขุอนิจฺจตญฺจ



ยถาภูตํ สมนุปสฺสถ จกฺขุํ ภิกฺขเว ภิกฺขุ โยนิโส มนสิกโรนฺโต
จกฺขุอนิจฺจตญฺจ ยถาภูตํ สมนุปสฺสนฺโต จกฺขุสฺมึปิ นิพฺพินฺทติ
นนฺทิกฺขยา ราคกฺขโย ราคกฺขยา นนฺทิกฺขโย นนฺทิราคกฺขยา จิตฺตํ
สุวิมุตฺตนฺติ วุจฺจติ เป ชิวฺหํ ภิกฺขเว โยนิโส มนสิกโรถ
ชิวฺหานิจฺจตญฺจ ยถาภูตํ สมนุปสฺสถ ชิวฺหํ ภิกฺขเว ภิกฺขุ โยนิโส
มนสิกโรนฺโต ชิวฺหานิจฺจตญฺจ ยถาภูตํ สมนุปสฺสนฺโต ชิวฺหายปิ
นิพฺพินฺทติ นนฺทิกฺขยา ราคกฺขโย ราคกฺขยา นนฺทิกฺขโย นนฺทิราคกฺขยา
จิตฺตํ สุวิมุตฺตนฺติ วุจฺจติ เป มนํ ภิกฺขเว โยนิโส มนสิกโรถ
มนานิจฺจตญฺจ ยถาภูตํ สมนุปสฺสถ มนํ ภิกฺขเว ภิกฺขุ โยนิโส
มนสิกโรนฺโต มนานิจฺจตญฺจ ยถาภูตํ สมนุปสฺสนฺโต มนสฺมึปิ
นิพฺพินฺทติ นนฺทิกฺขยา ราคกฺขโย ราคกฺขยา นนฺทิกฺขโย นนฺทิราคกฺขยา
จิตฺตํ สุวิมุตฺตนฺติ วุจฺจตีติ ตติยํ
รูเป ภิกฺขเว โยนิโส มนสิกโรถ รูปานิจฺจตญฺจ
ยถาภูตํ สมนุปสฺสถ รูเป ภิกฺขเว ภิกฺขุ โยนิโส มนสิกโรนฺโต
รูปานิจฺจตญฺจ ยถาภูตํ สมนุปสฺสนฺโต รูเปสุ นิพฺพินฺทติ นนฺทิกฺขยา
ราคกฺขโย ราคกฺขยา นนฺทิกฺขโย นนฺทิราคกฺขยา จิตฺตํ สุวิมุตฺตนฺติ
วุจฺจติ สทฺเท คนฺเธ รเส โผฏฺฐพฺเพ ธมฺเม ภิกฺขเว
โยนิโส มนสิกโรถ ธมฺมานิจฺจตญฺจ ยถาภูตํ สมนุปสฺสถ ธมฺเม
ภิกฺขเว ภิกฺขุ โยนิโส มนสิกโรนฺโต ธมฺมานิจฺจตญฺจ ยถาภูตํ
สมนุปสฺสนฺโต ธมฺเมสุ นิพฺพินฺทติ นนฺทิกฺขยา ราคกฺขโย ราคกฺขยา



นนฺทิกฺขโย นนฺทิราคกฺขยา จิตฺตํ สุวิมุตฺตนฺติ วุจฺจตีติ จตุตฺถํ
เอกํ สมยํ ภควา ราชคเห วิหรติ ชีวกมฺพวเน ตตฺร
โข ภควา ภิกฺขู อามนฺเตสิ เป สมาธึ ภิกฺขเว ภาเวถ
สมาหิตสฺส ภิกฺขเว ภิกฺขุโน ยถาภูตํ โอกฺกายติ กิญฺจ ยถาภูตํ
โอกฺกายติ จกฺขุํ อนิจฺจนฺติ ยถาภูตํ โอกฺกายติ รูปา อนิจฺจาติ
ยถาภูตํ โอกฺกายติ จกฺขุวิญฺญาณํ อนิจฺจนฺติ ยถาภูตํ โอกฺกายติ
จกฺขุสมฺผสฺโส อนิจฺโจติ ยถาภูตํ โอกฺกายติ ยมฺปิทํ จกฺขุสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ อนิจฺจนฺติ ยถาภูตํ โอกฺกายติ เป มโน อนิจฺโจติ ยถาภูตํ
โอกฺกายติ ธมฺมา อนิจฺจาติ ยถาภูตํ โอกฺกายติ เป ยมฺปิทํ
มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ อนิจฺจนฺติ ยถาภูตํ โอกฺกายติ สมาธึ ภิกฺขเว
ภาเวถ สมาหิตสฺส ภิกฺขเว ภิกฺขุโน ยถาภูตํ โอกฺกายตีติ
ปญฺจมํ
เอกํ สมยํ ภควา ราชคเห วิหรติ ชีวกมฺพวเน ตตฺร
โข ภควา ภิกฺขู อามนฺเตสิ เป ปฏิสลฺลีนา โข ภิกฺขเว
โยคมาปชถ ปฏิสลฺลีนสฺส ภิกฺขเว ภิกฺขุโน ยถาภูตํ โอกฺกายติ
กิญฺจ ภิกฺขเว ยถาภูตํ โอกฺกายติ จกฺขุํ อนิจฺจนฺติ ยถาภูตํ
โอกฺกายติ รูปา อนิจฺจาติ ยถาภูตํ โอกฺกายติ จกฺขุวิญฺญาณํ





อนิจฺจนฺติ ยถาภูตํ โอกฺกายติ จกฺขุสมฺผสฺโส อนิจฺโจติ ยถาภูตํ
โอกฺกายติ ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ
วา ทุกฺขํ วา อทุกฺขมสุขํ วา ตมฺปิ อนิจฺจนฺติ ยถาภูตํ
โอกฺกายติ เป มโน อนิจฺโจติ ยถาภูตํ โอกฺกายติ ธมฺมา
มโนวิญฺญาณํ มโนสมฺผสฺโส ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อนิจฺจนฺติ
ยถาภูตํ โอกฺกายติ ปฏิสลฺลีนา ภิกฺขเว โยคมาปชถ ปฏิสลฺลีนสฺส
ภิกฺขเว ภิกฺขุโน ยถาภูตํ โอกฺกายตีติ ฉฏฺฐํ
อถ โข อายสฺมา มหาโกฏฺฐิโก เยน ภควา
เตนุปสงฺกมิ เป เอกมนฺตํ นิสินฺโน โข อายสฺมา มหาโกฏฺฐิโก
ภควนฺตํ เอตทโวจ สาธุ เม ภนฺเต ภควา สงฺขิตฺเตน ธมฺมํ เทเสตุ
ยมหํ ภควโต ธมฺมํ สุตฺวา เอโก วูปกฏฺโฐ อปฺปมตฺโต อาตาปี
ปหิตตฺโต วิหเรยฺยนฺติ ยํ โข โกฏฺฐิก อนิจฺจํ ตตฺร เต
ฉนฺโท ปหาตพฺโพ กิญฺจ โกฏฺฐิก อนิจฺจํ จกฺขุํ โกฏฺฐิก
อนิจฺจํ ตตฺร เต ฉนฺโท ปหาตพฺโพ รูปา อนิจฺจา ตตฺร
เต ฉนฺโท ปหาตพฺโพ จกฺขุวิญฺญาณํ อนิจฺจํ ตตฺร เต ฉนฺโท
ปหาตพฺโพ จกฺขุสมฺผสฺโส อนิจฺโจ ตตฺร เต ฉนฺโท
ปหาตพฺโพ ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา
ทุกฺขํ วา อทุกฺขมสุขํ วา ตมฺปิ อนิจฺจํ ตตฺร เต ฉนฺโท
ปหาตพฺโพ เป ชิวฺหา อนิจฺจา ตตฺร เต ฉนฺโท ปหาตพฺโพ



รสา อนิจฺจา ตตฺร เต ฉนฺโท ปหาตพฺโพ ชิวฺหาวิญฺญาณํ
อนิจฺจํ ตตฺร เต ฉนฺโท ปหาตพฺโพ ชิวฺหาสมฺผสฺโส อนิจฺโจ
ตตฺร เต ฉนฺโท ปหาตพฺโพ ยมฺปิทํ ชิวฺหาสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อนิจฺจํ ตตฺร
เต ฉนฺโท ปหาตพฺโพ เป มโน อนิจฺโจ ตตฺร เต ฉนฺโท
ปหาตพฺโพ ธมฺมา อนิจฺจา ตตฺร เต ฉนฺโท ปหาตพฺโพ
มโนวิญฺญาณํ อนิจฺจํ ตตฺร เต ฉนฺโท ปหาตพฺโพ มโนสมฺผสฺโส
อนิจฺโจ ตตฺร เต ฉนฺโท ปหาตพฺโพ ยมฺปิทํ มโนสมฺผสฺสปจฺจยา
อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา
ตมฺปิ อนิจฺจํ ตตฺร เต ฉนฺโท ปหาตพฺโพ ยํ โข โกฏฺฐิก
อนิจฺจํ ตตฺร เต ฉนฺโท ปหาตพฺโพติ สตฺตมํ
อถ โข เป วิหเรยฺยนฺติ ยํ โข โกฏฺฐิก ทุกฺขํ
ตตฺร เต ฉนฺโท ปหาตพฺโพ กิญฺจ โกฏฺฐิก ทุกฺขํ จกฺขุํ โข
โกฏฺฐิก ทุกฺขํ ตตฺร เต ฉนฺโท ปหาตพฺโพ รูปา ทุกฺขา ตตฺร
เต ฉนฺโท ปหาตพฺโพ จกฺขุวิญฺญาณํ ทุกฺขํ ตตฺร เต ฉนฺโท
ปหาตพฺโพ จกฺขุสมฺผสฺโส ทุกฺโข ตตฺร เต ฉนฺโท ปหาตพฺโพ
ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา
อทุกฺขมสุขํ วา ตมฺปิ ทุกฺขํ ตตฺร เต ฉนฺโท ปหาตพฺโพ เป
ชิวฺหา ทุกฺขา ตตฺร เต ฉนฺโท ปหาตพฺโพ เป มโน ทุกฺโข
ตตฺร เต ฉนฺโท ปหาตพฺโพ ธมฺมา ทุกฺขา ตตฺร เต ฉนฺโท


ปหาตพฺโพ มโนวิญฺญาณํ ทุกฺขํ ตตฺร เต ฉนฺโท ปหาตพฺโพ
มโนสมฺผสฺโส ทุกฺโข ตตฺร เต ฉนฺโท ปหาตพฺโพ ยมฺปิทํ
มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ ทุกฺขํ ตตฺร เต ฉนฺโท ปหาตพฺโพ ยํ โข โกฏฺฐิก
ทุกฺขํ ตตฺร เต ฉนฺโท ปหาตพฺโพติ อฏฺฐมํ
เอกมนฺตํ เป วิหเรยฺยนฺติ โย โข โกฏฺฐิก
อนตฺตา ตตฺร เต ฉนฺโท ปหาตพฺโพ โก จ โกฏฺฐิก อนตฺตา
จกฺขุํ โข โกฏฺฐิก อนตฺตา ตตฺร เต ฉนฺโท ปหาตพฺโพ รูปา
อนตฺตา ตตฺร เต ฉนฺโท ปหาตพฺโพ จกฺขุวิญฺญาณํ อนตฺตา
ตตฺร เต ฉนฺโท ปหาตพฺโพ จกฺขุสมฺผสฺโส อนตฺตา ตตฺร เต
ฉนฺโท ปหาตพฺโพ ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ
สุขํ วา ทุกฺขํ วา อทุกฺขมสุขํ วา ตมฺปิ อนตฺตา ตตฺร เต
ฉนฺโท ปหาตพฺโพ เป ชิวฺหา อนตฺตา ตตฺร เต ฉนฺโท
ปหาตพฺโพ เป มโน อนตฺตา ตตฺร เต ฉนฺโท ปหาตพฺโพ
ธมฺมา อนตฺตา ตตฺร เต ฉนฺโท ปหาตพฺโพ มโนวิญฺญาณํ
มโนสมฺผสฺโส ยมฺปิทํ มโนสมฺผสฺสปจฺจยา อุปฺปชฺชติ เวทยิตํ
สุขํ วา ทุกฺขํ วา อทุกฺขมสุขํ วา ตมฺปิ อนตฺตา ตตฺร เต
ฉนฺโท ปหาตพฺโพ โย โข โกฏฺฐิก อนตฺตา ตตฺร เต ฉนฺโท
ปหาตพฺโพติ นวมํ
อถ โข อญฺญตโร ภิกฺขุ เยน ภควา เตนุปสงฺกมิ เป


เอกมนฺตํ นิสินฺโน โข โส ภิกฺขุ ภควนฺตํ เอตทโวจ กถํ นุ โข
ภนฺเต ชานโต กถํ ปสฺสโต มิจฺฉาทิฏฺฐิ ปหิยฺยตีติ จกฺขุํ โข
ภิกฺขุ อนิจฺจโต ชานโต ปสฺสโต มิจฺฉาทิฏฺฐิ ปหิยฺยติ รูเป
อนิจฺจโต ชานโต ปสฺสโต มิจฺฉาทิฏฺฐิ ปหิยฺยติ จกฺขุวิญฺญาณํ
อนิจฺจโต ชานโต ปสฺสโต มิจฺฉาทิฏฺฐิ ปหิยฺยติ จกฺขุสมฺผสฺสํ
อนิจฺจโต ชานโต ปสฺสโต มิจฺฉาทิฏฺฐิ ปหิยฺยติ เป ยมฺปิทํ
มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ อนิจฺจโต ชานโต ปสฺสโต มิจฺฉาทิฏฺฐิ ปหิยฺยติ เอวํ
โข ภิกฺขุ ชานโต เอวํ ปสฺสโต มิจฺฉาทิฏฺฐิ ปหิยฺยตีติ ทสมํ
อถ โข อญฺญตโร ภิกฺขุ เป เอตทโวจ กถํ นุ
โข ภนฺเต ชานโต กถํ ปสฺสโต สกฺกายทิฏฺฐิ ปหิยฺยตีติ จกฺขุํ
โข ภิกฺขุ ทุกฺขโต ชานโต ปสฺสโต สกฺกายทิฏฺฐิ ปหิยฺยติ รูเป
ทุกฺขโต ชานโต ปสฺสโต สกฺกายทิฏฺฐิ ปหิยฺยติ จกฺขุวิญฺญาณํ
ทุกฺขโต ชานโต ปสฺสโต สกฺกายทิฏฺฐิ ปหิยฺยติ จกฺขุสมฺผสฺสํ
ทุกฺขโต ชานโต ปสฺสโต สกฺกายทิฏฺฐิ ปหิยฺยติ เป ยมฺปิทํ
มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ ทุกฺขโต ชานโต ปสฺสโต สกฺกายทิฏฺฐิ ปหิยฺยติ
เอวํ โข ภิกฺขุ ชานโต เอวํ ปสฺสโต สกฺกายทิฏฺฐิ ปหิยฺยตีติ
เอกาทสมํ
อถ โข อญฺญตโร ภิกฺขุ เป เอตทโวจ กถํ นุ



โข ภนฺเต ชานโต กถํ ปสฺสโต อตฺตานุทิฏฺฐิ ปหิยฺยตีติ จกฺขุํ
โข ภิกฺขุ อนตฺตโต ชานโต ปสฺสโต อตฺตานุทิฏฺฐิ ปหิยฺยติ รูเป
อนตฺตโต ชานโต ปสฺสโต อตฺตานุทิฏฺฐิ ปหิยฺยติ จกฺขุวิญฺญาณํ
อนตฺตโต ชานโต ปสฺสโต อตฺตานุทิฏฺฐิ ปหิยฺยติ จกฺขุสมฺผสฺสํ
อนตฺตโต ชานโต ปสฺสโต อตฺตานุทิฏฺฐิ ปหิยฺยติ ยมฺปิทํ
จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตมฺปิ อนตฺตโต ชานโต ปสฺสโต อตฺตานุทิฏฺฐิ ปหิยฺยติ เป
ชิวฺหํ อนตฺตโต ชานโต ปสฺสโต อตฺตานุทิฏฺฐิ ปหิยฺยติ เป
มนํ อนตฺตโต ชานโต ปสฺสโต อตฺตานุทิฏฺฐิ ปหิยฺยติ ธมฺเม
มโนวิญฺญาณํ มโนสมฺผสฺสํ ยมฺปิทํ มโนสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อนตฺตโต
ชานโต ปสฺสโต อตฺตานุทิฏฺฐิ ปหิยฺยตีติ เอวํ โข ภิกฺขุ
ชานโต เอวํ ปสฺสโต อตฺตานุทิฏฺฐิ ปหิยฺยตีติ ทฺวาทสมํ
นนฺทิกฺขยวคฺโค ปฐโม
ตสฺสุทฺทานํ
นนฺทิกฺขเยน จตฺตาโร ชีวกมฺพวเน ทุเว
โกฏฺฐิเกน ตโย วุตฺตา มิจฺฉาสกฺกายอตฺตโนติ



สฏฺฐิเปยฺยาโล ทุติโย
ยํ ภิกฺขเว อนิจฺจํ ตตฺร โว ฉนฺโท ปหาตพฺโพ
กิญฺจ ภิกฺขเว อนิจฺจํ จกฺขุํ ภิกฺขเว อนิจฺจํ ตตฺร โว ฉนฺโท
ปหาตพฺโพ เป ชิวฺหา อนิจฺจา ตตฺร โว ฉนฺโท ปหาตพฺโพ เป
มโน อนิจฺโจ ตตฺร โว ฉนฺโท ปหาตพฺโพ ยํ ภิกฺขเว
อนิจฺจํ ตตฺร โว ฉนฺโท ปหาตพฺโพติ ยํ ภิกฺขเว อนิจฺจํ
ตตฺร โว ราโค ปหาตพฺโพ กิญฺจ ภิกฺขเว อนิจฺจํ จกฺขุํ
ภิกฺขเว อนิจฺจํ ตตฺร โว ราโค ปหาตพฺโพ เป ชิวฺหา
อนิจฺจา ตตฺร โว ราโค ปหาตพฺโพ เป มโน อนิจฺโจ ตตฺร โว
ราโค ปหาตพฺโพ ยํ ภิกฺขเว อนิจฺจํ ตตฺร โว ราโค ปหาตพฺโพติ
ยํ ภิกฺขเว อนิจฺจํ ตตฺร โว ฉนฺทราโค ปหาตพฺโพ กิญฺจ
ภิกฺขเว อนิจฺจํ จกฺขุํ ภิกฺขเว อนิจฺจํ ตตฺร โว ฉนฺทราโค
ปหาตพฺโพ เป ชิวฺหา อนิจฺจา ตตฺร โว ฉนฺทราโค ปหาตพฺโพ เป
มโน อนิจฺโจ ตตฺร โว ฉนฺทราโค ปหาตพฺโพ ยํ ภิกฺขเว
อนิจฺจํ ตตฺร โว ฉนฺทราโค ปหาตพฺโพติ
ยํ ภิกฺขเว ทุกฺขํ ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ กิญฺจ ภิกฺขเว
ทุกฺขํ จกฺขุํ ภิกฺขเว ทุกฺขํ ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ เป ชิวฺหา


ทุกฺขา เป มโน ทุกฺโข ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ ยํ ภิกฺขเว ทุกฺขํ
ตตฺร โว ฉนฺโท ปหาตพฺโพ ราโค ปหาตพฺโพ ฉนฺทราโค
ปหาตพฺโพติ
โย ภิกฺขเว อนตฺตา ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ โก จ ภิกฺขเว
อนตฺตา จกฺขุํ ภิกฺขเว อนตฺตา ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ เป ฆานํ อนตฺตา
ตตฺร โว ฉนฺโท ปหาตพฺโพ ราโค ปหาตพฺโพ ฉนฺทราโค
ปหาตพฺโพ ชิวฺหา อนตฺตา ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ เป มโน อนตฺตา
ตตฺร โว ฉนฺโท ปหาตพฺโพ ราโค ปหาตพฺโพ ฉนฺทราโค
ปหาตพฺโพ โย ภิกฺขเว อนตฺตา ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพติ
ยํ ภิกฺขเว อนิจฺจํ ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ กิญฺจิ ภิกฺขเว
อนิจฺจํ รูปา ภิกฺขเว อนิจฺจา ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ สทฺทา อนิจฺจา
ตตฺร โว ฉนฺโท ปหาตพฺโพ ราโค ปหาตพฺโพ ฉนฺทราโค
ปหาตพฺโพ คนฺธา อนิจฺจา ตตฺร โว ฉนฺโท ปหาตพฺโพ



ราโค ปหาตพฺโพ ฉนฺทราโค ปหาตพฺโพ รสา อนิจฺจา
ตตฺร โว ฉนฺโท ปหาตพฺโพ ราโค ปหาตพฺโพ ฉนฺทราโค
ปหาตพฺโพ โผฏฺฐพฺพา อนิจฺจา ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ ธมฺมา อนิจฺจา
ตตฺร โว ฉนฺโท ปหาตพฺโพ ราโค ปหาตพฺโพ ฉนฺทราโค
ปหาตพฺโพ ยํ ภิกฺขเว อนิจฺจํ ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพติ
ยํ ภิกฺขเว ทุกฺขํ ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ กิญฺจ ภิกฺขเว
ทุกฺขํ รูปา ภิกฺขเว ทุกฺขา ตตฺร โว ฉนฺโท ปหาตพฺโพ ราโค
ปหาตพฺโพ ฉนฺทราโค ปหาตพฺโพ สทฺทา คนฺธา รสา
โผฏฺฐพฺพา ธมฺมา ทุกฺขา ตตฺร โว ฉนฺโท ปหาตพฺโพ ราโค
ปหาตพฺโพ ฉนฺทราโค ปหาตพฺโพ ยํ ภิกฺขเว ทุกฺขํ ตตฺร โว
ฉนฺโท ปหาตพฺโพ ราโค ปหาตพฺโพ ฉนฺทราโค ปหาตพฺโพติ
โย ภิกฺขเว อนตฺตา ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ โก จ ภิกฺขเว
อนตฺตา รูปา ภิกฺขเว อนตฺตา ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ สทฺทา คนฺธา
รสา โผฏฺฐพฺพา ธมฺมา อนตฺตา ตตฺร โว ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ โย ภิกฺขเว


อนตฺตา ตตฺร โว ฉนฺโท ปหาตพฺโพ ราโค ปหาตพฺโพ
ฉนฺทราโค ปหาตพฺโพติ
จกฺขุํ ภิกฺขเว อนิจฺจํ อตีตํ เป ชิวฺหา อนิจฺจา
อตีตา เป มโน อนิจฺโจ อตีโต เอวํ ปสฺสํ ภิกฺขเว สุตวา
อริยสาวโก จกฺขุสฺมึปิ นิพฺพินฺทติ เป ชิวฺหายปิ นิพฺพินฺทติ เป
มนสฺมึปิ นิพฺพินฺทติ นิพฺพินฺทํ วิรชฺชติ วิราคา วิมุจฺจติ
วิมุตฺตสฺมึ วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ ปชานาตีติ
จกฺขุํ ภิกฺขเว อนิจฺจํ อนาคตํ เป ชิวฺหา อนิจฺจา
อนาคตา เป มโน อนิจฺโจ อนาคโต เอวํ ปสฺสํ เป
นาปรํ อิตฺถตฺตายาติ ปชานาตีติ
จกฺขุํ ภิกฺขเว อนิจฺจํ ปจฺจุปฺปนฺนํ เป ชิวฺหา
อนิจฺจา ปจฺจุปฺปนฺนา เป มโน อนิจฺโจ ปจฺจุปฺปนฺโน
เอวํ ปสฺสํ เป นาปรํ อิตฺถตฺตายาติ ปชานาตีติ
จกฺขุํ ภิกฺขเว ทุกฺขํ อตีตํ อนาคตํ ปจฺจุปฺปนฺนํ เป
ชิวฺหา ทุกฺขา อตีตา อนาคตา ปจฺจุปฺปนฺนา เป มโน ทุกฺโข
อตีโต อนาคโต ปจฺจุปฺปนฺโน เอวํ ปสฺสํ ภิกฺขเว เป นาปรํ
อิตฺถตฺตายาติ ปชานาตีติ
จกฺขุํ ภิกฺขเว อนตฺตา อตีตํ อนาคตํ ปจฺจุปฺปนฺนํ เป
ชิวฺหา อนตฺตา เป มโน อนตฺตา อตีโต อนาคโต


ปจฺจุปฺปนฺโน เอวํ ปสฺสํ ภิกฺขเว เป นาปรํ อิตฺถตฺตายาติ
ปชานาตีติ
รูปา ภิกฺขเว อนิจฺจา อตีตา อนาคตา ปจฺจุปฺปนฺนา
สทฺทา คนฺธา รสา โผฏฺฐพฺพา ธมฺมา อนิจฺจา อตีตา
อนาคตา ปจฺจุปฺปนฺนา เอวํ ปสฺสํ ภิกฺขเว เป นาปรํ
อิตฺถตฺตายาติ ปชานาตีติ
รูปา ภิกฺขเว ทุกฺขา อตีตา อนาคตา ปจฺจุปฺปนฺนา
สทฺทา คนฺธา รสา โผฏฺฐพฺพา ธมฺมา ทุกฺขา อตีตา อนาคตา
ปจฺจุปฺปนฺนา เอวํ ปสฺสํ เป นาปรํ อิตฺถตฺตายาติ ปชานาตีติ
รูปา ภิกฺขเว อนตฺตา อตีตา อนาคตา ปจฺจุปฺปนฺนา
สทฺทา คนฺธา รสา โผฏฺฐพฺพา ธมฺมา อนตฺตา อตีตา
อนาคตา ปจฺจุปฺปนฺนา เอวํ ปสฺสํ เป นาปรํ อิตฺถตฺตายาติ
ปชานาตีติ
จกฺขุํ ภิกฺขเว อนิจฺจํ อตีตํ ยํ อนิจฺจํ ตํ ทุกฺขํ
ยํ ทุกฺขํ ตทนตฺตา ยทนตฺตา ตํ เนตํ มม เนโสหมสฺมิ น เมโส
อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ เป
ชิวฺหา อนิจฺจา อตีตา ยทนิจฺจํ ตํ ทุกฺขํ ยํ ทุกฺขํ ตทนตฺตา
ยทนตฺตา ตํ เนตํ มม เนโสหมสฺมิ น เมโส อตฺตาติ เอวเมตํ
ยถาภูตํ สมฺมปฺปญฺญาย ทฏฺฐพฺพํ เป มโน อนิจฺโจ อตีโต
ยทนิจฺจํ ตํ ทุกฺขํ ยํ ทุกฺขํ ตทนตฺตา ยทนตฺตา ตํ เนตํ มม


เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ เอวํ ปสฺสํ เป นาปรํ อิตฺถตฺตายาติ ปชานาตีติ
จกฺขุํ ภิกฺขเว อนิจฺจํ อนาคตํ ยทนิจฺจํ ตํ ทุกฺขํ
ยํ ทุกฺขํ ตทนตฺตา ยทนตฺตา ตํ เนตํ มม เนโสหมสฺมิ น
เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ เป
ชิวฺหา อนิจฺจา อนาคตา ยทนิจฺจํ ตํ ทุกฺขํ ยํ ทุกฺขํ ตทนตฺตา
ยทนตฺตา ตํ เนตํ มม เนโสหมสฺมิ น เมโส อตฺตาติ เอวเมตํ
ยถาภูตํ สมฺมปฺปญฺญาย ทฏฺฐพฺพํ เป มโน อนิจฺโจ อนาคโต
ยทนิจฺจํ ตํ ทุกฺขํ ยํ ทุกฺขํ ตทนตฺตา ยทนตฺตา ตํ เนตํ มม
เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ เป เอวํ ปสฺสํ ภิกฺขเว เป นาปรํ อิตฺถตฺตายาติ
ปชานาตีติ
จกฺขุํ ภิกฺขเว อนิจฺจํ ปจฺจุปฺปนฺนํ ยทนิจฺจํ ตํ ทุกฺขํ
ยํ ทุกฺขํ ตทนตฺตา ยทนตฺตา ตํ เนตํ มม เนโสหมสฺมิ น เมโส
อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ เป
ชิวฺหา อนิจฺจา ปจฺจุปฺปนฺนา ยทนิจฺจํ ตํ ทุกฺขํ ยํ ทุกฺขํ
ตทนตฺตา ยทนตฺตา ตํ เนตํ มม เนโสหมสฺมิ น เมโส
อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ เป เอวํ
ปสฺสํ เป นาปรํ อิตฺถตฺตายาติ ปชานาตีติ
จกฺขุํ ภิกฺขเว ทุกฺขํ อตีตํ อนาคตํ ปจฺจุปฺปนฺนํ


ยํ ทุกฺขํ ตทนตฺตา ยทนตฺตา ตํ เนตํ มม เนโสหมสฺมิ น
เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ เป
ชิวฺหา ทุกฺขา เป มโน ทุกฺโข อตีโต อนาคโต ปจฺจุปฺปนฺโน
ยํ ทุกฺขํ ตทนตฺตา ยทนตฺตา ตํ เนตํ มม เนโสหมสฺมิ น เมโส
อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ เอวํ
ปสฺสํ เป นาปรํ อิตฺถตฺตายาติ ปชานาตีติ
จกฺขุํ ภิกฺขเว อนตฺตา อตีตํ อนาคตํ ปจฺจุปฺปนฺนํ
ยทนตฺตา ตํ เนตํ มม เนโสหมสฺมิ น เมโส อตฺตาติ เอวเมตํ
ยถาภูตํ สมฺมปฺปญฺญาย ทฏฺฐพฺพํ เป ชิวฺหา อนตฺตา เป
มโน อนตฺตา อตีโต อนาคโต ปจฺจุปฺปนฺโน ยทนตฺตา ตํ
เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย ทฏฺฐพฺพํ เอวํ ปสฺสํ เป นาปรํ อิตฺถตฺตายาติ
ปชานาตีติ
รูปา ภิกฺขเว อนิจฺจา อตีตา อนาคตา ปจฺจุปฺปนฺนา
ยทนิจฺจํ ตํ ทุกฺขํ ยํ ทุกฺขํ ตทนตฺตา ยทนตฺตา ตํ เนตํ มม
เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ สทฺทา คนฺธา รสา โผฏฺฐพฺพา ธมฺมา อนิจฺจา
อตีตา อนาคตา ปจฺจุปฺปนฺนา ยทนิจฺจํ ตํ ทุกฺขํ ยํ ทุกฺขํ
ตทนตฺตา ยทนตฺตา ตํ เนตํ มม เนโสหมสฺมิ น เมโส อตฺตาติ
เอวเมตํ ยถาภูตํ สมฺมปฺปญฺญาย ทฏฺฐพฺพํ เอวํ ปสฺสํ เป


นาปรํ อิตฺถตฺตายาติ ปชานาตีติ
รูปา ภิกฺขเว ทุกฺขา อตีตา อนาคตา ปจฺจุปฺปนฺนา
ยํ ทุกฺขํ ตทนตฺตา ยทนตฺตา ตํ เนตํ มม เนโสหมสฺมิ น เมโส
อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ สทฺทา
คนฺธา รสา โผฏฺฐพฺพา ธมฺมา ทุกฺขา อตีตา อนาคตา
ปจฺจุปฺปนฺนา ยํ ทุกฺขํ ตทนตฺตา ยทนตฺตา ตํ เนตํ มม
เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ เอวํ ปสฺสํ เป นาปรํ อิตฺถตฺตายาติ ปชานาตีติ
รูปา ภิกฺขเว อนตฺตา อตีตา อนาคตา ปจฺจุปฺปนฺนา
ยทนตฺตา ตํ เนตํ มม เนโสหมสฺมิ น เมโส อตฺตาติ เอวเมตํ
ยถาภูตํ สมฺมปฺปญฺญาย ทฏฺฐพฺพํ สทฺทา คนฺธา รสา
โผฏฺฐพฺพา ธมฺมา อนตฺตา อตีตา อนาคตา ปจฺจุปฺปนฺนา
ยทนตฺตา ตํ เนตํ มม เนโสหมสฺมิ น เมโส อตฺตาติ เอวเมตํ
ยถาภูตํ สมฺมปฺปญฺญาย ทฏฺฐพฺพํ เอวํ ปสฺสํ เป นาปรํ
อิตฺถตฺตายาติ ปชานาตีติ
จกฺขุํ ภิกฺขเว อนิจฺจํ เป ชิวฺหา อนิจฺจา เป
มโน อนิจฺโจ เอวํ ปสฺสํ เป นาปรํ อิตฺถตฺตายาติ ปชานาตีติ
จกฺขุํ ภิกฺขเว ทุกฺขํ เป ชิวฺหา ทุกฺขา กาโย
ทุกฺโข มโน ทุกฺโข เอวํ ปสฺสํ เป นาปรํ อิตฺถตฺตายาติ
ปชานาตีติ


จกฺขุํ ภิกฺขเว อนตฺตา เป ชิวฺหา อนตฺตา
กาโย อนตฺตา มโน อนตฺตา เอวํ ปสฺสํ เป นาปรํ
อิตฺถตฺตายาติ ปชานาตีติ
รูปา ภิกฺขเว อนิจฺจา สทฺทา คนฺธา รสา
โผฏฺฐพฺพา ธมฺมา อนิจฺจา เอวํ ปสฺสํ เป นาปรํ
อิตฺถตฺตายาติ ปชานาตีติ
รูปา ภิกฺขเว ทุกฺขา สทฺทา คนฺธา รสา
โผฏฺฐพฺพา ธมฺมา ทุกฺขา เอวํ ปสฺสํ เป นาปรํ อิตฺถตฺตายาติ
ปชานาตีติ
รูปา ภิกฺขเว อนตฺตา สทฺทา คนฺธา รสา
โผฏฺฐพฺพา ธมฺมา อนตฺตา เอวํ ปสฺสํ เป นาปรํ
อิตฺถตฺตายาติ ปชานาตีติ
สฏฺฐิเปยฺยาโล สมตฺโต
ตสฺสุทฺทานํ
ฉนฺเทนฏฺฐารสา โหนฺติ อตีเตน จ เทฺว นว
ยทนิจฺจาฏฺฐารสา วุตฺตา ตโย อชฺฌตฺตพาหิรา
เปยฺยาโล สฏฺฐิโก วุตฺโต พุทฺเธนาทิจฺจพนฺธุนาติ
สุตฺตนฺตานิ สฏฺฐิ



สมุทฺทวคฺโค ตติโย
สมุทฺโท สมุทฺโทติ ภิกฺขเว อสฺสุตวา ปุถุชฺชโน ภาสติ
เนโส ภิกฺขเว อริยสฺส วินเย สมุทฺโท มหา เอโส ภิกฺขเว
อุทกราสิ มหา อุทกณฺณโว จกฺขุํ ภิกฺขเว ปุริสสฺส สมุทฺโท
ตสฺส รูปมโย เวโค โย ตํ รูปมยํ เวคํ สหติ อยํ วุจฺจติ
ภิกฺขเว อตริ จกฺขุสมุทฺทํ สอุมฺมึ สาวฏฺฏํ สคาหํ สรกฺขสํ ติณฺโณ
ปารคโต ถเล ติฏฺฐติ พฺราหฺมโณ เป ชิวฺหา ภิกฺขเว ปุริสสฺส
สมุทฺโท ตสฺส รสมโย เวโค โย ตํ รสมยํ เวคํ สหติ อยํ
วุจฺจติ ภิกฺขเว อตริ ชิวฺหาสมุทฺทํ สอุมฺมึ สาวฏฺฏํ สคาหํ สรกฺขสํ
ติณฺโณ ปารคโต ถเล ติฏฺฐติ พฺราหฺมโณ เป มโน ภิกฺขเว
ปุริสสฺส สมุทฺโท ตสฺส ธมฺมมโย เวโค โย ตํ ธมฺมมยํ
เวคํ สหติ อยํ วุจฺจติ ภิกฺขเว อตริ มโนสมุทฺทํ สอุมฺมึ สาวฏฺฏํ
สคาหํ สรกฺขสํ ติณฺโณ ปารคโต ถเล ติฏฺฐติ พฺราหฺมโณติ
อิทมโวจ เป สตฺถา
โย อิมํ สมุทฺทํ สคาหํ สรกฺขสํ สอุมฺมึ ภยํ ทุตฺตรํ อจฺจตริ
สเวทคู วุสิตพฺรหฺมจริโย โลกนฺตคู ปารคโตติ วุจฺจตีติ
สมุทฺโท สมุทฺโทติ ภิกฺขเว อสฺสุตวา ปุถุชฺชโน ภาสติ
เนโส ภิกฺขเว อริยสฺส วินเย สมุทฺโท มหา เอโส ภิกฺขเว
อุทกราสิ มหา อุทกณฺณโว สนฺติ ภิกฺขเว จกฺขุวิญฺเญยฺยา



รูปา อิฏฺฐา กนฺตา มนาปา ปิยรูปา กามูปสญฺหิตา รชนิยา อยํ
วุจฺจติ ภิกฺขเว อริยสฺส วินเย สมุทฺโท เอตฺถายํ สเทวโก โลโก
สมารโก สพฺรหฺมโก สสฺสมณพฺราหฺมณี ปชา สเทวมนุสฺสา
เยภุยฺเยน สมุทฺทา กนฺตา กุลกชาตา กุลคุณฺฑิกชาตา มุญฺชปพฺพชภูตา
อปายํ ทุคฺคตึ วินิปาตํ สํสารํ นาติวตฺตนฺติ เป
สนฺติ ภิกฺขเว ชิวฺหาวิญฺเญยฺยา รสา เป สนฺติ ภิกฺขเว มโนวิญฺเญยฺยา
ธมฺมา อิฏฺฐา กนฺตา มนาปา ปิยรูปา กามูปสญฺหิตา
รชนิยา อยํ วุจฺจติ ภิกฺขเว อริยสฺส วินเย สมุทฺโท เอตฺถายํ
สเทวโก โลโก สมารโก สพฺรหฺมโก สสฺสมณพฺราหฺมณี ปชา
สเทวมนุสฺสา เยภุยฺเยน สมุทฺทา กนฺตา กุลกชาตา กุลคุณฺฑิกชาตา
มุญฺชปพฺพชภูตา อปายํ ทุคฺคตึ วินิปาตํ สํสารํ นาติวตฺตนฺตีติ
ยสฺส ราโค จ โทโส จ อวิชฺชา จ วิราชิตา
โส อิมํ สมุทฺทํ สคาหํ สรกฺขสํ สอุมฺมิภยํ สุทุตฺตรํ อจฺจตริ
สงฺคาติโต มจฺจุชโห นิรูปธิ ปหาสิ ทุกฺขํ อปุนพฺภวาย
อตฺถงฺคโต โส น ปมานเมติ อโมหยี มจฺจุราชนฺติ พฺรูมีติ
เสยฺยถาปิ ภิกฺขเว พาฬิสิโก อามิสคตํ พฬิสํ คมฺภีเร
อุทกรหเท ปกฺขิเปยฺย คเมนํ อญฺญตโร อามิสจกฺขุ มจฺโฉ
คิเลยฺย เอวํ หิ โส ภิกฺขเว มจฺโฉ คิลพฬิโส นาฬิสิกสฺส





อนยํ อาปนฺโน พฺยสนํ อาปนฺโน ยถากามกรณีโย พาฬิสิกสฺส
เอวเมว โข ภิกฺขเว ฉ ยิเม พฬิสา โลกสฺมึ อนยาย สตฺตานํ
วธาย ปาณีนํ กตเม ฉ สนฺติ ภิกฺขเว จกฺขุวิญฺเญยฺยา
รูปา อิฏฺฐา กนฺตา มนาปา ปิยรูปา กามูปสญฺหิตา รชนิยา
ตญฺเจ ภิกฺขุ อภินนฺทติ อภิวทติ อชฺโฌสาย ติฏฺฐติ อยํ
วุจฺจติ ภิกฺขเว ภิกฺขุ คิลพฬิโส มารสฺส อนยํ อาปนฺโน พฺยสนํ
อาปนฺโน ยถากามกรณีโย ปาปิมโต เป สนฺติ ภิกฺขเว ชิวฺหาวิญฺเญยฺยา
รสา เป สนฺติ ภิกฺขเว มโนวิญฺเญยฺยา ธมฺมา
อิฏฺฐา กนฺตา มนาปา ปิยรูปา กามูปสญฺหิตา รชนิยา ตญฺเจ
ภิกฺขุ อภินนฺทติ อภิวทติ อชฺโฌสาย ติฏฺฐติ อยํ วุจฺจติ
ภิกฺขเว ภิกฺขุ คิลพฬิโส มารสฺส อนยํ อาปนฺโน พฺยสนํ อาปนฺโน
ยถากามกรณีโย ปาปิมโต
สนฺติ ภิกฺขเว จกฺขุวิญฺเญยฺยา รูปา อิฏฺฐา กนฺตา
มนาปา ปิยรูปา กามูปสญฺหิตา รชนิยา ตญฺเจ ภิกฺขุ น อภินนฺทติ
น อภิวทติ น อชฺโฌสาย ติฏฺฐติ อยํ วุจฺจติ ภิกฺขเว ภิกฺขุ
น คิลพฬิโส มารสฺส อเภทิ พฬิสํ ปริเภทิ พฬิสํ น อนยํ
อาปนฺโน น พฺยสนํ อาปนฺโน น ยถากามกรณีโย ปาปิมโต เป
สนฺติ ภิกฺขเว ชิวฺหาวิญฺเญยฺยา รสา เป สนฺติ ภิกฺขเว
มโนวิญฺเญยฺยา ธมฺมา อิฏฺฐา กนฺตา มนาปา ปิยรูปา กามูปสญฺหิตา
รชนิยา ตญฺเจ ภิกฺขุ น อภินนฺทติ น อภิวทติ น



อชฺโฌสาย ติฏฺฐติ อยํ วุจฺจติ ภิกฺขเว ภิกฺขุ น คิลพฬิโส
มารสฺส อเภทิ พฬิสํ ปริเภทิ พฬิสํ น อนยํ อาปนฺโน น
พฺยสนํ อาปนฺโน น ยถากามกรณีโย ปาปิมโตติ
ยสฺส กสฺสจิ ภิกฺขเว ภิกฺขุสฺส วา ภิกฺขุนิยา วา
จกฺขุวิญฺเญยฺเยสุ รูเปสุ โย ราโค โส อตฺถิ โย โทโส โส อตฺถิ
โย โมโห โส อตฺถิ โย ราโค โส อปฺปหีโน โย โทโส
โส อปฺปหีโน โย โมโห โส อปฺปหีโน ตสฺส ปริตฺตา เจปิ
จกฺขุวิญฺเญยฺยา รูปา จกฺขุสฺส อาปาถํ อาคจฺฉนฺติ ปริยาทิยนฺเตวสฺส
จิตฺตํ โก ปน วาโท อธิมตฺตานํ ตํ กิสฺส เหตุ
โย ภิกฺขเว ราโค โส อตฺถิ โย โทโส โส อตฺถิ โย โมโห
โส อตฺถิ โย ราโค โส อปฺปหีโน โย โทโส โส อปฺปหีโน
โย โมโห โส อปฺปหีโน เป ยสฺส กสฺสจิ ภิกฺขเว ภิกฺขุสฺส
วา ภิกฺขุนิยา วา มโนวิญฺเญยฺเยสุ ธมฺเมสุ โย ราโค โส อตฺถิ
โย โทโส โส อตฺถิ โย โมโห โส อตฺถิ โย ราโค โส
อปฺปหีโน โย โทโส โส อปฺปหีโน โย โมโห โส อปฺปหีโน
ตสฺส ปริตฺตา เจปิ มโนวิญฺเญยฺยา ธมฺมา มนสฺส อาปาถํ
อาคจฺฉนฺติ ปริยาทิยนฺเตวสฺส จิตฺตํ โก ปน วาโท อธิมตฺตานํ
ตํ กิสฺส เหตุ โย ภิกฺขเว ราโค โส อตฺถิ โย โทโส โส
อตฺถิ โย โมโห โส อตฺถิ โย ราโค โส อปฺปหีโน โย
โทโส โส อปฺปหีโน โย โมโห โส อปฺปหีโน



เสยฺยถาปิ ภิกฺขเว ขีรรุกฺโข อสฺสตฺโถ วา นิโคฺรโธ
วา มิลกฺขุ วา อุทุมฺพโร วา ทหโร ตรุโณ โกมารโก ตเมนํ
ปุริโส ติณฺหาย กุธาริยา ยโต ยโต ภินฺเทยฺย อาคจฺเฉยฺย ขีรนฺติ
เอวํ ภนฺเต ตํ กิสฺส เหตุ ยํ หิ ภนฺเต ขีรํ ตํ อตฺถีติ
เอวเมว โข ภิกฺขเว ยสฺส กสฺสจิ ภิกฺขุสฺส วา ภิกฺขุนิยา วา
จกฺขุวิญฺเญยฺเยสุ รูเปสุ โย ราโค โส อตฺถิ โย โทโส โส อตฺถิ
โย โมโห โส อตฺถิ โย ราโค โส อปฺปหีโน โย โทโส โส
อปฺปหีโน โย โมโห โส อปฺปหีโน ตสฺส ปริตฺตา เจปิ จกฺขุวิญฺเญยฺยา
รูปา จกฺขุสฺส อาปาถํ อาคจฺฉนฺติ ปริยาทิยนฺเตวสฺส
จิตฺตํ โก ปน วาโท อธิมตฺตานํ ตํ กิสฺส เหตุ โย ภิกฺขเว
ราโค โส อตฺถิ โย โทโส โส อตฺถิ โย โมโห โส อตฺถิ
โย ราโค โส อปฺปหีโน โย โทโส โส อปฺปหีโน โย โมโห
โส อปฺปหีโน เป ยสฺส กสฺสจิ ภิกฺขเว ภิกฺขุสฺส วา ภิกฺขุนิยา
วา ชิวฺหาวิญฺเญยฺเยสุ รเสสุ โย ราโค โส อตฺถิ เป ยสฺส
กสฺสจิ ภิกฺขเว ภิกฺขุสฺส วา ภิกฺขุนิยา วา มโนวิญฺเญยฺเยสุ ธมฺเมสุ
โย ราโค โส อตฺถิ โย โทโส โส อตฺถิ โย โมโห โส
อตฺถิ โย ราโค โส อปฺปหีโน โย โทโส โส อปฺปหีโน
โย โมโห โส อปฺปหีโน ตสฺส ปริตฺตา เจปิ มโนวิญฺเญยฺยา
ธมฺมา มนสฺส อาปาถํ อาคจฺฉนฺติ ปริยาทิยนฺเตวสฺส จิตฺตํ โก
ปน วาโท อธิมตฺตานํ ตํ กิสฺส เหตุ โย ราโค โส อตฺถิ




โย โทโส โส อตฺถิ โย โมโห โส อตฺถิ โย ราโค โส
อปฺปหีโน โย โทโส โส อปฺปหีโน โย โมโห โส อปฺปหีโน
ยสฺส กสฺสจิ ภิกฺขเว ภิกฺขุสฺส วา ภิกฺขุนิยา วา
จกฺขุวิญฺเญยฺเยสุ รูเปสุ โย ราโค โส นตฺถิ โย โทโส โส นตฺถิ
โย โมโห โส นตฺถิ โย ราโค โส ปหีโน โย โทโส
โส ปหีโน โย โมโห โส ปหีโน ตสฺส อธิมตฺตา เจปิ
จกฺขุวิญฺเญยฺยา รูปา จกฺขุสฺส อาปาถํ อาคจฺฉนฺติ เนวสฺส จิตฺตํ
ปริยาทิยนฺติ โก ปน วาโท ปริตฺตานํ ตํ กิสฺส เหตุ โย
ภิกฺขเว ราโค โส นตฺถิ โย โทโส โส นตฺถิ โย โมโห โส
นตฺถิ โย ราโค โส ปหีโน โย โทโส โส ปหีโน โย
โมโห โส ปหีโน เป ยสฺส กสฺสจิ ภิกฺขเว ภิกฺขุสฺส วา
ภิกฺขุนิยา วา ชิวฺหาวิญฺเญยฺเยสุ รเสสุ เป มโนวิญฺเญยฺเยสุ
ธมฺเมสุ โย ราโค โส นตฺถิ โย โทโส โส นตฺถิ โย
โมโห โส นตฺถิ โย ราโค โส ปหีโน โย โทโส โส
ปหีโน โย โมโห โส ปหีโน ตสฺส อธิมตฺตา เจปิ มโนวิญฺเญยฺยา
ธมฺมา มนสฺส อาปาถํ อาคจฺฉนฺติ เนวสฺส จิตฺตํ
ปริยาทิยนฺติ โก ปน วาโท ปริตฺตานํ ตํ กิสฺส เหตุ โย
ภิกฺขเว ราโค โส นตฺถิ โย โทโส โส นตฺถิ โย โมโห
โส นตฺถิ โย ราโค โส ปหีโน โย โทโส โส ปหีโน โย
โมโห โส ปหีโน


เสยฺยถาปิ ภิกฺขเว ขีรรุกฺโข อสฺสตฺโถ วา นิโคฺรโธ
วา มิลกฺขุ วา อุทุมฺพโร วา สุกฺโข โกฬาโป เตโรวสฺสิโก ตเมนํ
ปุริโส ติณฺหาย กุธาริยา ยโต ยโต ภินฺเทยฺย อาคจฺเฉยฺย ขีรนฺติ
โน เหตํ ภนฺเต ตํ กิสฺส เหตุ ยํ หิ ภนฺเต ขีรํ ตํ
นตฺถีติ เอวเมว โข ภิกฺขเว ยสฺส กสฺสจิ ภิกฺขุสฺส วา ภิกฺขุนิยา
วา จกฺขุวิญฺเญยฺเยสุ รูเปสุ โย ราโค โส นตฺถิ โย โทโส
โส นตฺถิ โย โมโห โส นตฺถิ โย ราโค โส ปหีโน โย
โทโส โส ปหีโน โย โมโห โส ปหีโน ตสฺส อธิมตฺตา
เจปิ จกฺขุวิญฺเญยฺยา รูปา จกฺขุสฺส อาปาถํ อาคจฺฉนฺติ เนวสฺส
จิตฺตํ ปริยาทิยนฺติ โก ปน วาโท ปริตฺตานํ ตํ กิสฺส เหตุ
โย ราโค โส นตฺถิ โย โทโส โส นตฺถิ โย โมโห โส
นตฺถิ โย ราโค โส ปหีโน โย โทโส โส ปหีโน โย
โมโห โส ปหีโน เป ยสฺส กสฺสจิ ภิกฺขเว ภิกฺขุสฺส วา
ภิกฺขุนิยา วา ชิวฺหาวิญฺเญยฺเยสุ รเสสุ เป ยสฺส กสฺสจิ ภิกฺขเว
ภิกฺขุสฺส วา ภิกฺขุนิยา วา มโนวิญฺเญยฺเยสุ ธมฺเมสุ โย ราโค
โส นตฺถิ โย โทโส โส นตฺถิ โย โมโห โส นตฺถิ โย
ราโค โส ปหีโน โย โทโส โส ปหีโน โย โมโห โส
ปหีโน ตสฺส อธิมตฺตา เจปิ มโนวิญฺเญยฺยา ธมฺมา มนสฺส
อาปาถํ อาคจฺฉนฺติ เนวสฺส จิตฺตํ ปริยาทิยนฺติ โก ปน
วาโท ปริตฺตานํ ตํ กิสฺส เหตุ โย ภิกฺขเว ราโค โส



นตฺถิ โย โทโส โส นตฺถิ โย โมโห โส นตฺถิ โย
ราโค โส ปหีโน โย โทโส โส ปหีโน โย โมโห โส
ปหีโนติ
เอกํ สมยํ อายสฺมา จ สารีปุตฺโต อายสฺมา จ
มหาโกฏฺฐิโก พาราณสิยํ วิหรนฺติ อิสิปตเน มิคทาเย อถ
โข อายสฺมา มหาโกฏฺฐิโก สายณฺหสมยํ ปฏิสลฺลานา วุฏฺฐิโต
เยนายสฺมา สารีปุตฺโต เตนุปสงฺกมิ อุปสงฺกมิตฺวา อายสฺมตา
สารีปุตฺเตน สทฺธึ สมฺโมทิ สมฺโมทนียํ กถํ สาราณียํ วีติสาเรตฺวา
เอกมนฺตํ นิสีทิ เอกมนฺตํ นิสินฺโน โข อายสฺมา มหาโกฏฺฐิโก
อายสฺมนฺตํ สารีปุตฺตํ เอตทโวจ กึ นุ โข อาวุโส สารีปุตฺต จกฺขุ
รูปานํ สญฺโญชนํ รูปา จกฺขุสฺส สญฺโญชนํ เป ชิวฺหา รสานํ
สญฺโญชนํ รสา ชิวฺหาย สญฺโญชนํ เป มโน ธมฺมานํ สญฺโญชนํ
ธมฺมา มนสฺส สญฺโญชนนฺติ น โข อาวุโส โกฏฺฐิก จกฺขุ
รูปานํ สญฺโญชนํ น รูปา จกฺขุสฺส สญฺโญชนํ ยญฺจ ตตฺถ ตทุภยํ
ปฏิจฺจ อุปฺปชฺชติ ฉนฺทราโค ตํ ตตฺถ สญฺโญชนํ น ชิวฺหา
รสานํ สญฺโญชนํ น รสา ชิวฺหาย สญฺโญชนํ ยญฺจ ตตฺถ
ตทุภยํ ปฏิจฺจ อุปฺปชฺชติ ฉนฺทราโค ตํ ตตฺถ สญฺโญชนํ เป
น มโน ธมฺมานํ สญฺโญชนํ น ธมฺมา มนสฺส สญฺโญชนํ
ยญฺจ ตตฺถ ตทุภยํ ปฏิจฺจ อุปฺปชฺชติ ฉนฺทราโค ตํ ตตฺถ
สญฺโญชนํ


เสยฺยถาปิ อาวุโส กาโฬ จ พลิพทฺโท โอทาโต จ
พลิพทฺโท เอเกน ทาเมน วา โยตฺเตน วา สํยุตฺตา อสฺสุ โย
นุ โข เอวํ วเทยฺย กาโฬ พลิพทฺโท โอทาตสฺส พลิพทฺทสฺส
สญฺโญชนํ โอทาโต พลิพทฺโท กาฬสฺส พลิพทฺทสฺส สญฺโญชนนฺติ
สมฺมา นุ โข โส วทมาโน วเทยฺยาติ โน เหตํ อาวุโส
น โข อาวุโส กาโฬ พลิพทฺโท โอทาตสฺส พลิพทฺทสฺส สญฺโญชนํ
นปิ โอทาโต พลิพทฺโท กาฬสฺส พลิพทฺทสฺส สญฺโญชนํ เยน
จ โข เต เอเกน ทาเมน วา โยตฺเตน วา สํยุตฺตา ตํ ตตฺถ
สญฺโญชนํ เอวเมว โข อาวุโส น จกฺขุ รูปานํ สญฺโญชนํ
น รูปา จกฺขุสฺส สญฺโญชนํ ยญฺจ ตตฺถ ตทุภยํ ปฏิจฺจ อุปฺปชฺชติ
ฉนฺทราโค ตํ ตตฺถ สญฺโญชนํ เป น ชิวฺหา รสานํ
สญฺโญชนํ เป น มโน ธมฺมานํ สญฺโญชนํ น ธมฺมา
มนสฺส สญฺโญชนํ ยญฺจ ตตฺถ ตทุภยํ ปฏิจฺจ อุปฺปชฺชติ ฉนฺทราโค
ตํ ตตฺถ สญฺโญชนํ
จกฺขุ วา อาวุโส รูปานํ สญฺโญชนํ อภวิสฺส รูปา
วา จกฺขุสฺส สญฺโญชนํ นยิทํ พฺรหฺมจริยวาโส ปญฺญาเยถ
สมฺมาทุกฺขกฺขยาย ยสฺมา จ โข อาวุโส น จกฺขุ รูปานํ สญฺโญชนํ
น รูปา จกฺขุสฺส สญฺโญชนํ ยญฺจ ตตฺถ ตทุภยํ ปฏิจฺจ อุปฺปชฺชติ
ฉนฺทราโค ตํ ตตฺถ สญฺโญชนํ ตสฺมา พฺรหฺมจริยวาโส ปญฺญายติ



สมฺมาทุกฺขกฺขยาย เป ชิวฺหา วา อาวุโส รสานํ สญฺโญชนํ
อภวิสฺส รสา วา ชิวฺหาย สญฺโญชนํ นยิทํ พฺรหฺมจริยวาโส
ปญฺญาเยถ สมฺมาทุกฺขกฺขยาย ยสฺมา จ โข อาวุโส น ชิวฺหา
รสานํ สญฺโญชนํ น รสา ชิวฺหาย สญฺโญชนํ ยญฺจ ตตฺถ
ตทุภยํ ปฏิจฺจ อุปฺปชฺชติ ฉนฺทราโค ตํ ตตฺถ สญฺโญชนํ ตสฺมา
พฺรหฺมจริยวาโส ปญฺญายติ สมฺมาทุกฺขกฺขยาย เป มโน วา
อาวุโส ธมฺมานํ สญฺโญชนํ อภวิสฺส ธมฺมา วา มนสฺส สญฺโญชนํ
นยิทํ พฺรหฺมจริยวาโส ปญฺญาเยถ สมฺมาทุกฺขกฺขยาย ยสฺมา จ
โข อาวุโส น มโน ธมฺมานํ สญฺโญชนํ น ธมฺมา มนสฺส
สญฺโญชนํ ยญฺจ ตตฺถ ตทุภยํ ปฏิจฺจ อุปฺปชฺชติ ฉนฺทราโค
ตํ ตตฺถ สญฺโญชนํ ตสฺมา พฺรหฺมจริยวาโส ปญฺญายติ สมฺมาทุกฺขกฺขยาย
อิมินาเปตํ อาวุโส ปริยาเยน เวทิตพฺพํ ยถา
น จกฺขุ รูปานํ สญฺโญชนํ น รูปา จกฺขุสฺส สญฺโญชนํ ยญฺจ
ตตฺถ ตทุภยํ ปฏิจฺจ อุปฺปชฺชติ ฉนฺทราโค ตํ ตตฺถ สญฺโญชนํ
เป น ชิวฺหา รสานํ สญฺโญชนํ เป น มโน ธมฺมานํ
สญฺโญชนํ น ธมฺมา มนสฺส สญฺโญชนํ ยญฺจ ตตฺถ ตทุภยํ
ปฏิจฺจ อุปฺปชฺชติ ฉนฺทราโค ตํ ตตฺถ สญฺโญชนํ
สํวิชฺชติ โข อาวุโส ภควโต จกฺขุ ปสฺสติ ภควา
จกฺขุนา รูปํ ฉนฺทราโค ภควโต นตฺถิ สุวิมุตฺตจิตฺโต ภควา
สํวิชฺชติ โข อาวุโส ภควโต โสตํ สุณาติ ภควา โสเตน สทฺทํ


ฉนฺทราโค ภควโต นตฺถิ สุวิมุตฺตจิตฺโต ภควา สํวิชฺชติ โข
อาวุโส ภควโต ฆานํ ฆายติ ภควา ฆาเนน คนฺธํ ฉนฺทราโค
ภควโต นตฺถิ สุวิมุตฺตจิตฺโต ภควา สํวิชฺชติ โข อาวุโส
ภควโต ชิวฺหา สายติ ภควา ชิวฺหาย รสํ ฉนฺทราโค ภควโต
นตฺถิ สุวิมุตฺตจิตฺโต ภควา สํวิชฺชติ โข อาวุโส ภควโต
กาโย ผุสติ ภควา กาเยน โผฏฺฐพฺพํ ฉนฺทราโค ภควโต
นตฺถิ สุวิมุตฺตจิตฺโต ภควา สํวิชฺชติ โข อาวุโส ภควโต
มโน วิชานาติ ภควา มนสา ธมฺมํ ฉนฺทราโค ภควโต นตฺถิ
สุวิมุตฺตจิตฺโต ภควา อิมินา โข เอตํ อาวุโส ปริยาเยน
เวทิตพฺพํ ยถา น จกฺขุ รูปานํ สญฺโญชนํ น รูปา จกฺขุสฺส
สญฺโญชนํ ยญฺจ ตตฺถ ตทุภยํ ปฏิจฺจ อุปฺปชฺชติ ฉนฺทราโค
ตํ ตตฺถ สญฺโญชนํ น โสตํ น ฆานํ น ชิวฺหา
รสานํ สญฺโญชนํ น รสา ชิวฺหาย สญฺโญชนํ ยญฺจ ตตฺถ
ตทุภยํ ปฏิจฺจ อุปฺปชฺชติ ฉนฺทราโค ตํ ตตฺถ สญฺโญชนํ
น กาโย น มโน ธมฺมานํ สญฺโญชนํ น ธมฺมา มนสฺส
สญฺโญชนํ ยญฺจ ตตฺถ ตทุภยํ ปฏิจฺจ อุปฺปชฺชติ ฉนฺทราโค
ตํ ตตฺถ สญฺโญชนนฺติ
เอกํ สมยํ อายสฺมา จ อานนฺโท อายสฺมา จ กามภู
โกสมฺพิยํ วิหรนฺติ โฆสิตาราเม อถ โข อายสฺมา กามภู สายณฺหสมยํ
ปฏิสลฺลานา วุฏฺฐิโต เยนายสฺมา อานนฺโท เตนุปสงฺกมิ



อุปสงฺกมิตฺวา อายสฺมตา อานนฺเทน สทฺธึ สมฺโมทิ สมฺโมทนียํ
กถํ สาราณียํ วีติสาเรตฺวา เอกมนฺตํ นิสีทิ เอกมนฺตํ นิสินฺโน
โข อายสฺมา กามภู อายสฺมนฺตํ อานนฺทํ เอตทโวจ กึ นุ โข
อาวุโส อานนฺท จกฺขุ รูปานํ สญฺโญชนํ รูปา จกฺขุสฺส สญฺโญชนํ
เป ชิวฺหา รสานํ สญฺโญชนํ รสา ชิวฺหาย สญฺโญชนํ เป
มโน ธมฺมานํ สญฺโญชนํ ธมฺมา มนสฺส สญฺโญชนนฺติ น
โข อาวุโส กามภุ จกฺขุ รูปานํ สญฺโญชนํ น รูปา จกฺขุสฺส
สญฺโญชนํ ยญฺจ ตตฺถ ตทุภยํ ปฏิจฺจ อุปฺปชฺชติ ฉนฺทราโค
ตํ ตตฺถ สญฺโญชนํ เป น ชิวฺหา รสานํ สญฺโญชนํ น
รสา ชิวฺหาย สญฺโญชนํ เป น มโน ธมฺมานํ สญฺโญชนํ
น ธมฺมา มนสฺส สญฺโญชนํ ยญฺจ ตตฺถ ตทุภยํ ปฏิจฺจ อุปฺปชฺชติ
ฉนฺทราโค ตํ ตตฺถ สญฺโญชนํ เสยฺยถาปิ อาวุโส กาโฬ
จ พลิพทฺโท โอทาโต จ พลิพทฺโท เอเกน ทาเมน วา โยตฺเตน
วา สํยุตฺตา อสฺสุ โย นุ โข เอวํ วเทยฺย กาโฬ พลิพทฺโท
โอทาตสฺส พลิพทฺทสฺส สญฺโญชนํ โอทาโต พลิพทฺโท กาฬสฺส
พลิพทฺทสฺส สญฺโญชนนฺติ สมฺมา นุ โข โส วทมาโน
วเทยฺยาติ โน เหตํ อาวุโส น โข อาวุโส กาโฬ พลิพทฺโท
โอทาตสฺส พลิพทฺทสฺส สญฺโญชนํ นปิ โอทาโต พลิพทฺโท
กาฬสฺส พลิพทฺทสฺส สญฺโญชนํ เยน จ โข เต เอเกน ทาเมน
วา โยตฺเตน วา สํยุตฺตา ตํ ตตฺถ สญฺโญชนนฺติ เอวเมว



โข อาวุโส น จกฺขุ รูปานํ สญฺโญชนํ น รูปา จกฺขุสฺส
สญฺโญชนํ เป น ชิวฺหา เป น มโน เป ยญฺจ ตตฺถ
ตทุภยํ ปฏิจฺจ อุปฺปชฺชติ ฉนฺทราโค ตํ ตตฺถ สญฺโญชนนฺติ
เอกํ สมยํ อายสฺมา จ อานนฺโท อายสฺมา จ อุทายิ
โกสมฺพิยํ วิหรนฺติ โฆสิตาราเม อถ โข อายสฺมา อุทายิ
สายณฺหสมยํ ปฏิสลฺลานา วุฏฺฐิโต เยนายสฺมา อานนฺโท เตนุปสงฺกมิ
อุปสงฺกมิตฺวา อายสฺมตา อานนฺเทน สทฺธึ สมฺโมทิ
สมฺโมทนียํ กถํ สาราณียํ วีติสาเรตฺวา เอกมนฺตํ นิสีทิ เอกมนฺตํ
นิสินฺโน โข อายสฺมา อุทายิ อายสฺมนฺตํ อานนฺทํ เอตทโวจ ยเถว
นุ โข อาวุโส อานนฺท อยํ กาโย ภควตา อเนกปริยาเยน
อกฺขาโต วิวโฏ ปกาสิโต อิติปายํ กาโย อนตฺตาติ สกฺกา
เอวเมวํ วิญฺญาณมฺปิทํ อาจิกฺขิตุํ เทเสตุํ ปญฺญเปตุํ ปฏฺฐเปตุํ
วิวริตุํ วิภชิตุํ อุตฺตานีกาตุํ อิติปิทํ วิญฺญาณํ อนตฺตาติ ยเถว
โข อาวุโส อุทายิ อยํ กาโย ภควตา อเนกปริยาเยน อกฺขาโต
วิวโฏ ปกาสิโต อิติปายํ กาโย อนตฺตาติ สกฺกา เอวเมวํ
วิญฺญาณมฺปิทํ อาจิกฺขิตุํ เทเสตุํ ปญฺญเปตุํ ปฏฺฐเปตุํ วิวริตุํ
วิภชิตุํ อุตฺตานีกาตุํ อิติปิทํ วิญฺญาณํ อนตฺตาติ
จกฺขุญฺจ อาวุโส ปฏิจฺจ รูเป จ อุปฺปชฺชติ จกฺขุวิญฺญาณนฺติ
เอวมาวุโสติ โย จาวุโส เหตุ โย จ ปจฺจโย
จกฺขุวิญฺญาณสฺส อุปาทาย โส จ เหตุ โส จ ปจฺจโย สพฺเพน



สพฺพํ สพฺพถา สพฺพํ อปริเสสา นิรุชฺเฌยฺย อปิ นุ โข จกฺขุวิญฺญาณํ
ปญฺญาเยถาติ โน เหตํ อาวุโส อิมินาปิ โข เอตํ
อาวุโส ปริยาเยน ภควตา อกฺขาตํ วิวฏํ ปกาสิตํ อิติปิทํ วิญฺญาณํ
อนตฺตาติ เป ชิวฺหญฺจาวุโส ปฏิจฺจ รเส จ อุปฺปชฺชติ ชิวฺหาวิญฺญาณนฺติ
เอวมาวุโสติ โย จาวุโส เหตุ โย จ ปจฺจโย
ชิวฺหาวิญฺญาณสฺส อุปฺปาทาย โส จ เหตุ โส จ ปจฺจโย สพฺเพน
สพฺพํ สพฺพถา สพฺพํ อปริเสสา นิรุชฺเฌยฺย อปิ นุ โข ชิวฺหาวิญฺญาณํ
ปญฺญาเยถาติ โน เหตํ อาวุโส อิมินาปิ โข เอตํ
อาวุโส ปริยาเยน ภควตา อกฺขาตํ วิวฏํ ปกาสิตํ อิติปิทํ วิญฺญาณํ
อนตฺตาติ เป มนญฺจาวุโส ปฏิจฺจ ธมฺเม จ อุปฺปชฺชติ มโนวิญฺญาณนฺติ
เอวมาวุโสติ โย จาวุโส เหตุ โย จ ปจฺจโย
มโนวิญฺญาณสฺส อุปฺปาทาย โส จ เหตุ โส จ ปจฺจโย สพฺเพน
สพฺพํ สพฺพถา สพฺพํ อปริเสสา นิรุชฺเฌยฺย อปิ นุ โข มโนวิญฺญาณํ
ปญฺญาเยถาติ โน เหตํ อาวุโส อิมินาปิ โข
เอตํ อาวุโส ปริยาเยน ภควตา อกฺขาตํ วิวฏํ ปกาสิตํ อิติปิทํ
วิญฺญาณํ อนตฺตาติ
เสยฺยถาปิ อาวุโส ปุริโส สารตฺถิโก สารคเวสี สารปริเยสนํ
จรมาโน ติณฺหํ กุธารึ อาทาย วนํ ปวิเสยฺย โส ตตฺถ
ปสฺเสยฺย มหนฺตํ กทลิกฺขนฺธํ อุชุํ นวํ อกุกฺกุฏกชาตกํ ตเมนํ มูเล



ฉินฺเทยฺย มูเล ฉิตฺวา อคฺเค ฉินฺเทยฺย อคฺเค เฉตฺวา ปตฺตวฏฺฏึ
วินิพฺภุชฺเชยฺย โส ตตฺถ เผคฺคุมฺปิ นาธิคจฺเฉยฺย กุโต สารํ
เอวเมว โข อาวุโส ภิกฺขุ ฉสุ ผสฺสายตนเนสุ เนวตฺตานํ น
อตฺตนิยํ สมนุปสฺสติ โส เอวํ สมนุปสฺสนฺโต น กิญฺจิ โลเก
อุปาทิยติ อนุปาทิยํ น ปริตสฺสติ อปริตสฺสํ ปจฺจตฺตญฺเญว
ปรินิพฺพายติ ขีณา ชาติ วุสิตํ พฺรหฺมจริยํ กตํ กรณียํ นาปรํ
อิตฺถตฺตายาติ ปชานาตีติ
อาทิตฺตปริยายํ โว ภิกฺขเว ธมฺมปริยายํ เทเสสฺสามิ
ตํ สุณาถ กตโม จ ภิกฺขเว อาทิตฺตปริยาโย ธมฺมปริยาโย
วรํ ภิกฺขเว ตตฺตาย อโยสลากาย อาทิตฺตาย สมฺปชฺชลิตาย สญฺโชติภูตาย
จกฺขุนฺทฺริยํ สมฺปลิมฏฺฐํ น เตฺวว จกฺขุวิญฺเญยฺเยสุ รูเปสุ
อนุพฺยญฺชนโส นิมิตฺตคฺคาโห นิมิตฺตสฺสาทคธิตํ วา ภิกฺขเว
วิญฺญาณํ ติฏฺฐมานํ ติฏฺเฐยฺย อนุพฺยญฺชนสฺสาทคธิตํ วา ภิกฺขเว
ตสฺมึ เจ สมเย กาลํ กเรยฺย ฐานเมตํ วิชฺชติ ยํ ทฺวินฺนํ
คตีนํ อญฺญตรํ คตึ คจฺเฉยฺย นิรยํ วา ติรจฺฉานโยนึ วา อิมํ
โขหํ ภิกฺขเว อาทีนวํ ทิสฺวา เอวํ วทามิ วรํ ภิกฺขเว ติเณฺหน
อโยสงฺกุนา อาทิตฺเตน สมฺปชฺชลิเตน สญฺโชติภูเตน โสตินฺทฺริยํ
สมฺปลิมฏฺฐํ น เตฺวว โสตวิญฺเญยฺเยสุ สทฺเทสุ อนุพฺยญฺชนโส
นิมิตฺตคฺคาโห นิมิตฺตสฺสาทคธิตํ วา ภิกฺขเว วิญฺญาณํ ติฏฺฐมานํ




ติฏฺเฐยฺย อนุพฺยญฺชนสฺสาทคธิตํ วา ตสฺมึ เจ สมเย กาลํ กเรยฺย
ฐานเมตํ วิชฺชติ ยํ ทฺวินฺนํ คตีนํ อญฺญตรํ คตึ คจฺเฉยฺย นิรยํ
วา ติรจฺฉานโยนึ วา อิมํ โขหํ ภิกฺขเว อาทีนวํ ทิสฺวา เอวํ
วทามิ วรํ ภิกฺขเว ติเณฺหน นขจฺเฉทเนน อาทิตฺเตน สมฺปชฺชลิเตน
สญฺโชติภูเตน ฆานินฺทฺริยํ สมฺปลิมฏฺฐํ น เตฺวว ฆานวิญฺเญยฺเยสุ
คนฺเธสุ อนุพฺยญฺชนโส นิมิตฺตคฺคาโห นิมิตฺตสฺสาทคธิตํ วา
ภิกฺขเว วิญฺญาณํ ติฏฺฐมานํ ติฏฺเฐยฺย อนุพฺยญฺชนสฺสาทคธิตํ วา
ตสฺมึ เจ สมเย กาลํ กเรยฺย ฐานเมตํ วิชฺชติ ยํ ทฺวินฺนํ
คตีนํ อญฺญตรํ คตึ คจฺเฉยฺย นิรยํ วา ติรจฺฉานโยนึ วา อิมํ
โขหํ ภิกฺขเว อาทีนวํ ทิสฺวา เอวํ วทามิ วรํ ภิกฺขเว ติเณฺหน
ขุเรน อาทิตฺเตน สมฺปชฺชลิเตน สญฺโชติภูเตน ชิวฺหินฺทฺริยํ สมฺปลิมฏฺฐํ
น เตฺวว ชิวฺหาวิญฺเญยฺเยสุ รเสสุ อนุพฺยญฺชนโส นิมิตฺตคฺคาโห
นิมิตฺตสฺสาทคธิตํ วา ภิกฺขเว วิญฺญาณํ ติฏฺฐมานํ ติฏฺเฐยฺย
อนุพฺยญฺชนสฺสาทคธิตํ วา ตสฺมึ เจ สมเย กาลํ กเรยฺย
ฐานเมตํ วิชฺชติ ยํ ทฺวินฺนํ คตีนํ อญฺญตรํ คตึ คจฺเฉยฺย นิรยํ วา
ติรจฺฉานโยนึ วา อิมํ โขหํ ภิกฺขเว อาทีนวํ ทิสฺวา เอวํ
วทามิ วรํ ภิกฺขเว ติณฺหาย สตฺติยา อาทิตฺตาย สมฺปชฺชลิตาย
สญฺโชติภูตาย กายินฺทฺริยํ สมฺปลิมฏฺฐํ น เตฺวว กายวิญฺเญยฺเยสุ
โผฏฺฐพฺเพสุ อนุพฺยญฺชนโส นิมิตฺตคฺคาโห นิมิตฺตสฺสาทคธิตํ วา
ภิกฺขเว วิญฺญาณํ ติฏฺฐมานํ ติฏฺเฐยฺย อนุพฺยญฺชนสฺสาทคธิตํ วา


ตสฺมึ เจ สมเย กาลํ กเรยฺย ฐานเมตํ วิชฺชติ ยํ ทฺวินฺนํ
คตีนํ อญฺญตรํ คตึ คจฺเฉยฺย นิรยํ วา ติรจฺฉานโยนึ วา
อิมํ โขหํ ภิกฺขเว อาทีนวํ ทิสฺวา เอวํ วทามิ วรํ ภิกฺขเว
โสตฺตํ โสตฺตํ โข ปนาหํ ภิกฺขเว วญฺฌํ ชีวิตานํ วทามิ อผลํ
ชีวิตานํ วทามิ โมมูหํ ชีวิตานํ วทามิ น เตฺวว ตถารูเป
วิตกฺเก วิตกฺเกยฺย ยถารูปานํ วิตกฺกานํ วสงฺคโต สงฺฆํ ภินฺเทยฺย
อิมํ โขหํ ภิกฺขเว วญฺฌํ ชีวิตานํ อาทีนวํ ทิสฺวา เอวํ วทามิ
ตตฺถ ภิกฺขเว สุตวา อริยสาวโก อิติ ปฏิสญฺจิกฺขติ
ติฏฺฐตุ ตาว ตตฺตาย อโยสลากาย อาทิตฺตาย สมฺปชฺชลิตาย
สญฺโชติภูตาย จกฺขุนฺทฺริยํ สมฺปลิมฏฺฐํ หนฺทาหํ อิทเมว มนสิกโรมิ
อิติ จกฺขุํ อนิจฺจํ รูปา อนิจฺจา จกฺขุวิญฺญาณํ อนิจฺจํ
จกฺขุสมฺผสฺโส อนิจฺโจ ยมฺปิทํ จกฺขุสมฺผสฺสปจฺจยา อุปฺปชฺชติ
เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อนิจฺจํ
ติฏฺฐตุ ตาว ติเณฺหน อโยสงฺกุนา อาทิตฺเตน สมฺปชฺชลิเตน สญฺโชติภูเตน
โสตินฺทฺริยํ สมฺปลิมฏฺฐํ หนฺทาหํ อิทเมว มนสิกโรมิ อิติ
โสตํ อนิจฺจํ สทฺทา อนิจฺจา โสตวิญฺญาณํ อนิจฺจํ โสตสมฺผสฺโส
อนิจฺโจ ยมฺปิทํ โสตสมฺผสฺสปจฺจยา อุปฺปชฺชติ เวทยิตํ
สุขํ วา ทุกฺขํ วา อทุกฺขมสุขํ วา ตมฺปิ อนิจฺจํ ติฏฺฐตุ
ตาว ติเณฺหน นขจฺเฉทเนน อาทิตฺเตน สมฺปชฺชลิเตน สญฺโชติภูเตน
ฆานินฺทฺริยํ สมฺปลิมฏฺฐํ หนฺทาหํ อิทเมว มนสิกโรมิฐ



อิติ ฆานํ อนิจฺจํ คนฺธา อนิจฺจา ฆานวิญฺญาณํ อนิจฺจํ ฆานสมฺผสฺโส
อนิจฺโจ ยมฺปิทํ ฆานสมฺผสฺสปจฺจยา อุปฺปชฺชติ เวทยิตํ
เป ตมฺปิ อนิจฺจํ ติฏฺฐตุ ตาว ติเณฺหน ขุเรน อาทิตฺเตน
สมฺปชฺชลิเตน สญฺโชติภูเตน ชิวฺหินฺทฺริยํ สมฺปลิมฏฺฐํ หนฺทาหํ
อิทเมว มนสิกโรมิ อิติ ชิวฺหา อนิจฺจา รสา อนิจฺจา ชิวฺหาวิญฺญาณํ
อนิจฺจํ ชิวฺหาสมฺผสฺโส อนิจฺโจ ยมฺปิทํ ชิวฺหาสมฺผสฺสปจฺจยา
อุปฺปชฺชติ เป ตมฺปิ อนิจฺจํ ติฏฺฐตุ ตาว ติณฺหาย
สตฺติยา อาทิตฺตาย สมฺปชฺชลิตาย สญฺโชติภูตาย กายินฺทฺริยํ สมฺปลิมฏฺฐํ
หนฺทาหํ อิทเมว มนสิกโรมิ อิติ กาโย อนิจฺโจ โผฏฺฐพฺพา
อนิจฺจา กายวิญฺญาณํ อนิจฺจํ กายสมฺผสฺโส อนิจฺโจ ยมฺปิทํ
กายสมฺผสฺสปจฺจยา อุปฺปชฺชติ เวทยิตํ เป ตมฺปิ อนิจฺจํ ติฏฺฐตุ
ตาว โสตฺตํ หนฺทาหํ อิทเมว มนสิกโรมิ อิติ มโน อนิจฺโจ
ธมฺมา อนิจฺจา มโนวิญฺญาณํ อนิจฺจํ มโนสมฺผสฺโส อนิจฺโจ
ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา
อทุกฺขมสุขํ วา ตมฺปิ อนิจฺจํ เอวํ ปสฺสํ ภิกฺขเว สุตวา
อริยสาวโก จกฺขุสฺมึปิ นิพฺพินฺทติ รูเปสุปิ นิพฺพินฺทติ จกฺขุวิญฺญาเณปิ
นิพฺพินฺทติ จกฺขุสมฺผสฺเสปิ นิพฺพินฺทติ เป ยมฺปิทํ
มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ
วา ตสฺมึปิ นิพฺพินฺทติ นิพฺพินฺทํ วิรชฺชติ วิราคา วิมุจฺจติ
วิมุตฺตสฺมึ วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ


กตํ กรณียํ นาปรํ อิตฺถตฺตายาติ ปชานาติ อยํ โข ภิกฺขเว
อาทิตฺตปริยาโย ธมฺมปริยาโยติ
หตฺเถสุ ภิกฺขเว สติ อาทานนิกฺเขปนํ ปญฺญายติ ปาเทสุ
สติ อภิกฺกมปฏิกฺกโม ปญฺญายติ ปพฺเพสุ สติ สมฺมิญฺชนปสารณํ
ปญฺญายติ กุจฺฉิสฺมึ สติ ชิฆจฺฉาปิปาสา ปญฺญายติ เอวเมว
โข ภิกฺขเว จกฺขุสฺมึปิ สติ จกฺขุสมฺผสฺสปจฺจยา อุปฺปชฺชติ อชฺฌตฺตํ
สุขทุกฺขํ เป ชิวฺหาย สติ ชิวฺหาสมฺผสฺสปจฺจยา อุปฺปชฺชติ
อชฺฌตฺตํ สุขทุกฺขํ เป มนสฺมึ สติ มโนสมฺผสฺสปจฺจยา
อุปฺปชฺชติ อชฺฌตฺตํ สุขทุกฺขํ เป
หตฺเถสุ ภิกฺขเว อสติ อาทานนิกฺเขปนํ น ปญฺญายติ
ปาเทสุ อสติ อภิกฺกมปฏิกฺกโม น ปญฺญายติ ปพฺเพสุ อสติ
สมฺมิญฺชนปสารณํ น ปญฺญายติ กุจฺฉิสฺมึ อสติ ชิฆจฺฉาปิปาสา
น ปญฺญายติ เอวเมว โข ภิกฺขเว จกฺขุสฺมึ อสติ จกฺขุสมฺผสฺสปจฺจยา
นุปฺปชฺชติ อชฺฌตฺตํ สุขทุกฺขํ เป ชิวฺหาย
อสติ ชิวฺหาสมฺผสฺสปจฺจยา นุปฺปชฺชติ อชฺฌตฺตํ สุขทุกฺขํ เป
มนสฺมึ อสติ มโนสมฺผสฺสปจฺจยา นุปฺปชฺชติ อชฺฌตฺตํ สุขทุกฺขนฺติ
หตฺเถสุ ภิกฺขเว สติ อาทานนิกฺเขปนํ โหติ ปาเทสุ
สติ อภิกฺกมปฏิกฺกโม โหติ ปพฺเพสุ สติ สมฺมิญฺชนปสารณํ
โหติ กุจฺฉิสฺมึ สติ ชิฆจฺฉาปิปาสา โหติ เอวเมว โข ภิกฺขเว
จกฺขุสฺมึ สติ จกฺขุสมฺผสฺสปจฺจยา อุปฺปชฺชติ อชฺฌตฺตํ สุขทุกฺขํ



เป ชิวฺหาย สติ เป มนสฺมึ สติ มโนสมฺผสฺสปจฺจยา
อุปฺปชฺชติ อชฺฌตฺตํ สุขทุกฺขนฺติ
หตฺเถสุ ภิกฺขเว อสติ อาทานนิกฺเขปนํ น โหติ ปาเทสุ
อสติ อภิกฺกมปฏิกฺกโม น โหติ ปพฺเพสุ อสติ สมฺมิญฺชนปสารณํ
น โหติ กุจฺฉิสฺมึ อสติ ชิฆจฺฉาปิปาสา น โหติ เอวเมว โข
ภิกฺขเว จกฺขุสฺมึ อสติ จกฺขุสมฺผสฺสปจฺจยา นุปฺปชฺชติ อชฺฌตฺตํ
สุขทุกฺขํ เป ชิวฺหาสมฺผสฺสปจฺจยา เป มนสฺมึ อสติ
มโนสมฺผสฺสปจฺจยา นุปฺปชฺชติ อชฺฌตฺตํ สุขทุกฺขนฺติ
สมุทฺทวคฺโค ตติโย
ตสฺสุทฺทานํ
เทฺว สมุทฺทา พาฬิสิโก ขีรรุกฺเขน โกฏฺฐิโก
กามภู อุทายิ เจว อาทิตฺเตน จ อฏฺฐมํ
หตฺถปาทปพฺพา เจว วคฺโค เตน ปวุจฺจตีติ





อาสีวิสวคฺโค จตุตฺโถ
เอวมฺเม สุตํ เอกํ สมยํ ภควา สาวตฺถิยํ วิหรติ
เชตวเน อถ โข ภควา ภิกฺขู อามนฺเตสิ เสยฺยถาปิ ภิกฺขเว
จตฺตาโร อาสีวิสา อุคฺคเตชา โฆรวิสา อถ ปุริโส อาคจฺเฉยฺย
ชีวิตุกาโม อมริตุกาโม สุขกาโม ทุกฺขปฏิกูโล ตเมนํ เอวํ
วเทยฺยุํ อิเม เต อมฺโภ ปุริส จตฺตาโร อาสีวิสา อุคฺคเตชา
โฆรวิสา กาเลน กาลํ อุฏฺฐาเปตพฺพา กาเลน กาลํ นฺหาเปตพฺพา
กาเลน กาลํ โภเชตพฺพา กาเลน กาลํ ปเวเสตพฺพา ยทา
จ โข เต อมฺโภ ปุริส อิเมสํ จตุนฺนํ อาสีวิสานํ อุคฺคเตชานํ
โฆรวิสานํ อญฺญตโร วา อญฺญตโร วา กุปฺปิสฺสติ ตโต ตฺวํ
อมฺโภ ปุริส มรณํ วา นิคจฺฉสิ มรณมตฺตํ วา ทุกฺขํ ยํ เต
อมฺโภ ปุริส กรณียํ ตํ กโรหีติ
อถ โข โส ภิกฺขเว ปุริโส ภีโต จตุนฺนํ อาสีวิสานํ
อุคฺคเตชานํ โฆรวิสานํ เยน วา เตน วา ปลาเยถ ตเมนํ เอวํ
วเทยฺยุํ อิเม เต อมฺโภ ปุริส ปญฺจ วธกา ปจฺจตฺถิกา ปิฏฺฐิโต
ปิฏฺฐิโต อนุพนฺธา ยตฺเถว นํ ปสฺสิสฺสาม ตตฺเถว ชีวิตา
โวโรเปสฺสามาติ ยํ เต อมฺโภ ปุริส กรณียํ ตํ กโรหีติ
อถ โข โส ภิกฺขเว ปุริโส ภีโต จตุนฺนํ อาสีวิสานํ
อุคฺคเตชานํ โฆรวิสานํ ภีโต ปญฺจนฺนํ วธกานํ ปจฺจตฺถิกานํ เยน




วา เตน วา ปลาเยถ ตเมนํ เอวํ วเทยฺยุํ อยนฺเต อมฺโภ ปุริส
ฉฏฺโฐ อนฺตรจโร วธโก อุกฺขิตฺตาสิโก ปิฏฺฐิโต ปิฏฺฐิโต อนุพนฺโธ
ยตฺเถว นํ ปสฺสิสฺสามิ ตตฺเถว สิโร ปาเตสฺสามีติ ยํ เต อมฺโภ
ปุริส กรณียํ ตํ กโรหีติ
อถ โข โส ภิกฺขเว ปุริโส ภีโต จตุนฺนํ อาสีวิสานํ
อุคฺคเตชานํ โฆรวิสานํ ภีโต ปญฺจนฺนํ วธกานํ ปจฺจตฺถิกานํ ภีโต
ฉฏฺฐสฺส อนฺตรจรสฺส วธกสฺส อุกฺขิตฺตาสิกสฺส เยน วา เตน วา
ปลาเยถ โส ปสฺเสยฺย สุญฺญํ คามํ ยญฺญเทว ฆรํ ปวิเสยฺย
ริตฺตกํเยว ปวิเสยฺย ตุจฺฉกํเยว ปวิเสยฺย สุญฺญกํเยว ปวิเสยฺย
ยญฺญเทว ภาชนํ ปริมเสยฺย ริตฺตกํเยว ปริมเสยฺย ตุจฺฉกํเยว
ปริมเสยฺย สุญฺญกํเยว ปริมเสยฺย ตเมนํ เอวํ วเทยฺยุํ อิทานิ
อมฺโภ ปุริส อิมํ สุญฺญคามํ โจรา คามฆาตา ปวิสนฺติ ยํ เต
อมฺโภ ปุริส กรณียํ ตํ กโรหีติ
อถ โข โส ภิกฺขเว ปุริโส ภีโต จตุนฺนํ อาสีวิสานํ
อุคฺคเตชานํ โฆรวิสานํ ภีโต ปญฺจนฺนํ วธกานํ ปจฺจตฺถิกานํ ภีโต
ฉฏฺฐสฺส อนฺตรจรสฺส วธกสฺส อุกฺขิตฺตาสิกสฺส ภีโต โจรานํ คามฆาตานํ
เยน วา เตน วา ปลาเยถ โส ปสฺเสยฺย มหนฺตํ
อุทกณฺณวํ โอริมํ ตีรํ สาสงฺกํ สปฺปฏิภยํ ปาริมํ ตีรํ เขมํ
อปฺปฏิภยํ นตฺถสฺส นาวา สนฺตารณี อุตฺตรเสตุ วา อปารา
ปารํ คมนาย



อถ โข ภิกฺขเว ตสฺส ปุริสสฺส เอวมสฺส อยํ โข มหา
อุทกณฺณโว โอริมํ ตีรํ สาสงฺกํ สปฺปฏิภยํ ปาริมํ ตีรํ เขมํ
อปฺปฏิภยํ นตฺถสฺส นาวา สนฺตารณี อุตฺตรเสตุ วา อปารา
ปารํ คมนาย ยนฺนูนาหํ ติณกฏฺฐสาขาปลาสํ สงฺกฑฺฒิตฺวา กุลฺลํ
พนฺธิตฺวา ตํ กุลฺลํ นิสฺสาย หตฺเถหิ จ ปาเทหิ จ วายมมาโน
โสตฺถินา ปารํ คจฺเฉยฺยนฺติ อถ โข โส ภิกฺขเว ปุริโส ติณกฏฺฐสาขาปลาสํ
สงฺกฑฺฒิตฺวา กุลฺลํ พนฺธิตฺวา ตํ กุลฺลํ นิสฺสาย หตฺเถหิ
จ ปาเทหิ จ วายมมาโน โสตฺถินา ปารํ คจฺเฉยฺย ติณฺโณ
ปารคโต ถเล ติฏฺฐติ พฺราหฺมโณ
อุปมา โข มฺยายํ ภิกฺขเว กตา อตฺถสฺส วิญฺญาปนาย
อยญฺเจตฺถ อตฺโถ จตฺตาโร อาสีวิสา อุคฺคเตชา โฆรวิสาติ โข
ภิกฺขเว จตุนฺเนตํ มหาภูตานํ อธิวจนํ ปฐวีธาตุยา อาโปธาตุยา
เตโชธาตุยา วาโยธาตุยา ปญฺจ วธกา ปจฺจตฺถิกาติ โข ภิกฺขเว
ปญฺจนฺเนตํ อุปาทานกฺขนฺธานํ อธิวจนํ เสยฺยถีทํ รูปูปาทานกฺขนฺธสฺส
เวทนูปาทานกฺขนฺธสฺส สญฺญูปาทานกฺขนฺธสฺส สงฺขารูปาทานกฺขนฺธสฺส
วิญฺญาณูปาทานกฺขนฺธสฺส ฉฏฺโฐ อนฺตรจโร
วธโก อุกฺขิตฺตาสิโกติ โข ภิกฺขเว นนฺทิราคสฺเสตํ อธิวจนํ
สุญฺญคาโมติ โข ภิกฺขเว ฉนฺเนตํ อชฺฌตฺติกานํ อายตนานํ อธิวจนํ
จกฺขุโต เจปิ นํ ภิกฺขเว ปณฺฑิโต พฺยตฺโต เมธาวี
อุปปริกฺขติ ริตฺตกํเยว ขายติ ตุจฺฉกํเยว ขายติ




สุญฺญกํเยว ขายติ โสตโต เจปิ นํ ภิกฺขเว ปณฺฑิโต พฺยตฺโต เมธาวี
อุปปริกฺขติ ริตฺตกํเยว ขายติ ตุจฺฉกํเยว ขายติ สุญฺญกํเยว
ขายติ ฆานโต เจปิ นํ ภิกฺขเว ปณฺฑิโต พฺยตฺโต
เมธาวี อุปปริกฺขติ ริตฺตกํเยว ขายติ ตุจฺฉกํเยว ขายติ
สุญฺญกํ เยว ขายติ ชิวฺหาโต เจปิ นํ ภิกฺขเว กายโต เจปิ
นํ ภิกฺขเว มนโต เจปิ นํ ภิกฺขเว ปณฺฑิโต พฺยตฺโต เมธาวี
อุปปริกฺขติ ริตฺตกํเยว ขายติ ตุจฺฉกํเยว ขายติ สุญฺญกํเยว
ขายติ โจรา คามฆาตาติ โข ภิกฺขเว ฉนฺเนตํ พาหิรานํ
อายตนานํ อธิวจนํ จกฺขุํ ภิกฺขเว หญฺญติ มนาปามนาเปสุ
รูเปสุ โสตํ ภิกฺขเว เป ฆานํ ภิกฺขเว เป ชิวฺหา
ภิกฺขเว หญฺญติ มนาปามนาเปสุ รเสสุ กาโย ภิกฺขเว เป
มโน ภิกฺขเว หญฺญติ มนาปามนาเปสุ ธมฺเมสุ มหาอุทกณฺณโวติ
โข ภิกฺขเว จตุนฺเนตํ โอฆานํ อธิวจนํ กาโมฆสฺส ภโวฆสฺส ทิฏฺโฐฆสฺส
อวิชฺโชฆสฺส โอริมํ ตีรํ สาสงฺกํ สปฺปฏิภยนฺติ โข ภิกฺขเว
สกฺกายสฺเสตํ อธิวจนํ ปาริมํ ตีรํ เขมํ อปฺปฏิภยนฺติ โข
ภิกฺขเว นิพฺพานสฺเสตํ อธิวจนํ กุลฺลนฺติ โข ภิกฺขเว อริยสฺเสตํ
อฏฺฐงฺคิกสฺส มคฺคสฺส อธิวจนํ เสยฺยถีทํ สมฺมาทิฏฺฐิ เป
สมฺมาสมาธิ หตฺเถหิ จ ปาเทหิ จ วายมมาโนติ โข ภิกฺขเว
วิริยารมฺภสฺเสตํ อธิวจนํ ติณฺโณ ปารคโต ถเล ติฏฺฐติ
พฺราหฺมโณติ โข ภิกฺขเว อรหโต เอตํ อธิวจนนฺติ ปฐมํ


ตีหิ ภิกฺขเว ธมฺเมหิ สมนฺนาคโต ภิกฺขุ ทิฏฺเฐ ว
ธมฺเม สุขโสมนสฺสพหุโล วิหรติ โยนิ จสฺส อารทฺธา โหติ
อาสวานํ ขยาย กตเมหิ ตีหิ อินฺทฺริเยสุ คุตฺตทฺวาโร โหติ
โภชเน มตฺตญฺญู ชาคริยํ อนุยุตฺโต กถญฺจ ภิกฺขเว ภิกฺขุ
อินฺทฺริเยสุ คุตฺตทฺวาโร โหติ อิธ ภิกฺขเว ภิกฺขุ จกฺขุนา รูปํ ทิสฺวา น
นิมิตฺตคฺคาหี โหติ นานุพฺยญฺชนคฺคาหี ยตฺวาธิกรณเมนํ จกฺขุนฺทฺริยํ
อสํวุตํ วิหรนฺตํ อภิชฺฌาโทมนสฺสา ปาปกา อกุสลา ธมฺมา
อนฺวาสฺสเวยฺยุํ ตสฺส สํวราย ปฏิปชฺชติ รกฺขติ จกฺขุนฺทฺริยํ
จกฺขุนฺทฺริเย สํวรํ อาปชฺชติ โสเตน สทฺทํ สุตฺวา ฆาเนน
คนฺธํ ฆายิตฺวา ชิวฺหาย รสํ สายิตฺวา กาเยน โผฏฺฐพฺพํ
ผุสิตฺวา มนสา ธมฺมํ วิญฺญาย น นิมิตฺตคฺคาหี โหติ
นานุพฺยญฺชนคฺคาหี ยตฺวาธิกรณเมนํ มนินฺทฺริยํ อสํวุตํ วิหรนฺตํ
อภิชฺฌาโทมนสฺสา ปาปกา อกุสลา ธมฺมา อนฺวาสฺสเวยฺยุํ ตสฺส
สํวราย ปฏิปชฺชติ รกฺขติ มนินฺทฺริยํ มนินฺทฺริเย สํวรํ อาปชฺชติ
เสยฺยถาปิ ภิกฺขเว สุภูมิยํ จาตุมฺมหาปเถ อาชญฺญรโถ ยุตฺโต
อสฺสฏฺฐิโต โอธตปโตโท ตเมนํ ทกฺโข โยคฺคาจริโย อสฺสทมฺมสารถิ
อภิรูหิตฺวา วาเมน หตฺเถน รสฺมิโย คเหตฺวา ทกฺขิเณน
หตฺเถน ปโตทํ คเหตฺวา เยนิจฺฉกํ ยทิจฺฉกํ สาเรยฺยาปิ ปจฺจาสาเรยฺยาปิ
เอวเมว โข ภิกฺขเว ภิกฺขุ อิเมสํ ฉนฺนํ อินฺทฺริยานํ



อารกฺขาย สิกฺขติ สญฺญมาย สิกฺขติ ทมาย สิกฺขติ อุปสมาย
สิกฺขติ เอวํ โข ภิกฺขเว ภิกฺขุ อินฺทฺริเยสุ คุตฺตทฺวาโร โหติ
กถญฺจ ภิกฺขเว ภิกฺขุ โภชเน มตฺตญฺญู โหติ อิธ ภิกฺขเว
ภิกฺขุ ปฏิสงฺขา โยนิโส อาหารํ อาหาเรติ เนว ทวาย น มทาย
น มณฺฑนาย น วิภูสนาย ยาวเทว อิมสฺส กายสฺส ฐิติยา
ยาปนาย วิหึสุปรติยา พฺรหฺมจริยานุคฺคหาย อิติ ปุราณญฺจ เวทนํ
ปฏิหงฺขามิ นวญฺจ เวทนํ น อุปฺปาเทสฺสามิ ยาตฺรา จ เม
ภวิสฺสติ อนวชฺชตา จ ผาสุวิหาโร จาติ เสยฺยถาปิ ภิกฺขเว
ปุริโส วณํ อาลิมฺเปยฺย ยาวเทว เสวนตฺถาย เสยฺยถา วา
ปน อกฺขํ อพฺภญฺเชยฺย ยาวเทว ภารสฺส นิตฺถรณตฺถาย เอวเมว
โข ภิกฺขเว ภิกฺขุ ปฏิสงฺขา โยนิโส อาหารํ อาหาเรติ เนว ทวาย น
มทาย น มณฺฑนาย น วิภูสนาย ยาวเทว อิมสฺส กายสฺส ฐิติยา
ยาปนาย วิหึสุปรติยา พฺรหฺมจริยานุคฺคหาย อิติ ปุราณญฺจ เวทนํ
ปฏิหงฺขามิ นวญฺจ เวทนํ น อุปฺปาเทสฺสามิ ยาตฺรา จ เม
ภวิสฺสติ อนวชฺชตา จ ผาสุวิหาโร จาติ เอวํ โข ภิกฺขเว ภิกฺขุ
โภชเน มตฺตญฺญู โหติ
กถญฺจ ภิกฺขเว ภิกฺขุ ชาคริยํ อนุยุตฺโต โหติ อิธ
ภิกฺขเว ภิกฺขุ ทิวสํ จงฺกเมน นิสชฺชาย อาวรณีเยหิ ธมฺเมหิ จิตฺตํ
ปริโสเธติ รตฺติยา ปฐมํ ยามํ จงฺกเมน นิสชฺชาย อาวรณีเยหิ
ธมฺเมหิ จิตฺตํ ปริโสเธติ รตฺติยา มชฺฌิมํ ยามํ ทกฺขิเณน ปสฺเสน



สีหเสยฺยํ กปฺเปติ ปาเทน ปาทํ อจฺจาธาย สโต สมฺปชาโน
อุฏฺฐานสญฺญํ มนสิกริตฺวา รตฺติยา ปจฺฉิมํ ยามํ ปจฺจุฏฺฐาย จงฺกเมน
นิสชฺชาย อาวรณีเยหิ ธมฺเมหิ จิตฺตํ ปริโสเธติ เอวํ โข ภิกฺขเว
ภิกฺขุ ชาคริยมนุยุตฺโต โหติ อิเมหิ ภิกฺขเว ตีหิ ธมฺเมหิ สมนฺนาคโต
ภิกฺขุ ทิฏฺเฐ ว ธมฺเม สุขโสมนสฺสพหุโล วิหรติ โยนิ จสฺส
อารทฺธา โหติ อาสวานํ ขยายาติ ทุติยํ
ภูตปุพฺพํ ภิกฺขเว กุมฺโม กจฺฉโป สายณฺหสมยํ อนุนทีตีเร
โคจรปสุโต อโหสิ สิคาโลปิ โข ภิกฺขเว สายณฺหสมยํ อนุนทีตีเร
โคจรปสุโต อโหสิ อทฺทสา โข ภิกฺขเว กุมฺโม กจฺฉโป
สิคาลํ ทูรโต ว โคจรปสุตํ ทิสฺวาน โสณฺฑิปญฺจมานิ องฺคานิ
สเก กปาเล สโมทหิตฺวา อปฺโปสฺสุกฺโก ตุณฺหีภูโต สงฺกสายติ
สิคาโลปิ โข ภิกฺขเว อทฺทส กุมฺมํ กจฺฉปํ ทูรโต ว โคจรปสุตํ
ทิสฺวาน เยน กุมฺโม กจฺฉโป เตนุปสงฺกมิ อุปสงฺกมิตฺวา กุมฺมํ
กจฺฉปํ ปจฺจุปฏฺฐิโต อโหสิ ยทายํ กุมฺโม กจฺฉโป โสณฺฑิปญฺจมานํ
องฺคานํ อญฺญตรํ วา อญฺญตรํ วา องฺคํ อภินินฺนาเมสฺสติ
ตตฺเถว จ นํ คเหตฺวา อุทฺทาลิตฺวา ขาทิสฺสามีติ ยทา โข
ภิกฺขเว กุมฺโม กจฺฉโป โสณฺฑิปญฺจมานํ องฺคานํ อญฺญตรํ วา
อญฺญตรํ วา องฺคํ น อภินินฺนามิ อถ สิคาโล กุมฺมมฺหา นิพฺพิชฺช
ปกฺกามิ โอตารํ อลภมาโน เอวเมว โข ภิกฺขเว ตุเมฺหปิ
มาโร ปาปิมา สตตํ สมิตํ ปจฺจุปฏฺฐิโต อปฺเปว นามาหํ อิเมสํ




จกฺขุโต วา โอตารํ ลเภยฺยํ เป ชิวฺหาโต วา โอตารํ
ลเภยฺยํ เป มนโต วา โอตารํ ลเภยฺยนฺติ ตสฺมาติห
ภิกฺขเว อินฺทฺริเยสุ คุตฺตทฺวารา วิหรถ จกฺขุนา รูปํ ทิสฺวา มา
นิมิตฺตคฺคาหิโน อหุวตฺถ มา อนุพฺยญฺชนคฺคาหิโน ยตฺวาธิกรณเมนํ
จกฺขุนฺทฺริยํ อสํวุตํ วิหรนฺตํ อภิชฺฌาโทมนสฺสา ปาปกา
อกุสลา ธมฺมา อนฺวาสฺสเวยฺยุํ ตสฺส สํวราย ปฏิปชฺชถ รกฺขถ
จกฺขุนฺทฺริยํ จกฺขุนฺทฺริเย สํวรํ อาปชฺชถ โสเตน สทฺทํ สุตฺวา
ฆาเนน คนฺธํ ฆายิตฺวา ชิวฺหาย รสํ สายิตฺวา กาเยน
โผฏฺฐพฺพํ ผุสิตฺวา มนสา ธมฺมํ วิญฺญาย มา นิมิตฺตคฺคาหิโน
อหุวตฺถ มา อนุพฺยญฺชนคฺคาหิโน ยตฺวาธิกรณเมนํ มนินฺทฺริยํ
อสํวุตํ วิหรนฺตํ อภิชฺฌาโทมนสฺสา ปาปกา อกุสลา ธมฺมา
อนฺวาสฺสเวยฺยุํ ตสฺส สํวราย ปฏิปชฺชถ รกฺขถ มนินฺทฺริยํ
มนินฺทฺริเย สํวรํ อาปชฺชถ ยโต ตุเมฺห ภิกฺขเว อินฺทฺริเยสุ
คุตฺตทฺวารา วิหริสฺสถ อถ ตุเมฺหหิปิ มาโร ปาปิมา นิพฺพิชฺช
ปกฺกมิสฺสติ โอตารํ อลภมาโน กุมฺมมฺหาว สิคาโลติ
กุมฺโมว องฺคานิ สเก กปาเล สโมทหํ ภิกฺขุ มโนวิตกฺเก
อนิสฺสิโต อญฺญมเหฐยาโน ปรินิพฺพุโต น อุปวเทยฺย กญฺจีติ ตติยํ
เอกํ สมยํ ภควา อชฺเฌยํ วิหรติ คงฺคาย นทิยา ตีเร
อทฺทสา โข ภควา มหนฺตํ ทารุกฺขนฺธํ คงฺคาย นทิยา ตีเร โสเตน
วุยฺหมานํ ทิสฺวาน ภิกฺขู อามนฺเตสิ ปสฺสถ โน ตุเมฺห ภิกฺขเว



อมุํ มหนฺตํ ทารุกฺขนฺธํ คงฺคาย นทิยา โสเตน วุยฺหมานนฺติ
เอวํ ภนฺเต สเจ โข ภิกฺขเว ทารุกฺขนฺโธ น โอริมํ ตีรํ
อุปคจฺฉติ น ปาริมํ ตีรํ อุปคจฺฉติ น มชฺเฌ สํสีทิสฺสติ น
ถเล อุสฺสาทิสฺสติ น มนุสฺสคฺคาโห คาหิยติ น อมนุสฺสคฺคาโห
คาหิยติ น อาวฏฺฏคฺคาโห คาหิยติ น อนฺโตปูติ ภวิสฺสติ เอวํ
หิ โส ภิกฺขเว ทารุกฺขนฺโธ สมุทฺทนินฺโน ภวิสฺสติ สมุทฺทโปโณ
สมุทฺทปพฺภาโร ตํ กิสฺส เหตุ สมุทฺทนินฺโน ภิกฺขเว คงฺคาย
นทิยา โสโต สมุทฺทโปโณ สมุทฺทปพฺภาโร เอวเมว โข ภิกฺขเว
สเจ ตุเมฺหปิ น โอริมํ ตีรํ อุปคจฺฉถ น ปาริมํ ตีรํ อุปคจฺฉถ
น มชฺเฌ สํสีทิสฺสถ น ถเล อุสฺสาทิสฺสถ น มนุสฺสคฺคาโห
คาหิยติ น อมนุสฺสคฺคาโห คาหิยติ น อาวฏฺฏคฺคาโห คาหิยติ
น อนฺโตปูติ ภวิสฺสติ เอวํ ตุเมฺห ภิกฺขเว นิพฺพานนินฺนา ภวิสฺสถ
นิพฺพานโปณา นิพฺพานปพฺภารา ตํ กิสฺส เหตุ นิพฺพานนินฺนา
ภิกฺขเว สมฺมาทิฏฺฐิ นิพฺพานโปณา นิพฺพานปพฺภาราติ
เอวํ วุตฺเต อญฺญตโร ภิกฺขุ ภควนฺตํ เอตทโวจ กึ
นุ โข ภนฺเต โอริมํ ตีรํ กึ ปาริมํ ตีรํ โก มชฺเฌ สํสีทิโต
โก ถเล อุสฺสาโท โก มนุสฺสคฺคาโห โก อมนุสฺสคฺคาโห
โก อาวฏฺฏคฺคาโห โก อนฺโตปูติภาโวติ โอริมํ ตีรนฺติ โข
ภิกฺขุ ฉนฺเนตํ อชฺฌตฺติกานํ อายตนานํ อธิวจนํ ปาริมํ ตีรนฺติ





โข ภิกฺขุ ฉนฺเนตํ พาหิรานํ อายตนานํ อธิวจนํ มชฺเฌ
สํสีทิโตติ โข ภิกฺขุ นนฺทิราคสฺเสตํ อธิวจนํ ถเล อุสฺสาโทติ โข
ภิกฺขุ อสฺมิมานสฺเสตํ อธิวจนํ กตโม จ ภิกฺขุ มนุสฺสคฺคาโห
อิธ ภิกฺขุ คิหีหิ สํสฏฺโฐ วิหรติ สหนนฺทิ สหโสกี สุขิเตสุ
สุขิโต ทุกฺขิเตสุ ทุกฺขิโต อุปฺปนฺเนสุ กิจฺจกรณีเยสุ อตฺตโน โยคํ
อาปชฺชติ อยํ วุจฺจติ ภิกฺขุ มนุสฺสคฺคาโห กตโม จ ภิกฺขุ
อมนุสฺสคฺคาโห อิธ ภิกฺขุ เอกจฺโจ อญฺญตรํ เทวนิกายํ ปณิธาย
พฺรหฺมจริยํ จรติ อิมินาหํ สีเลน วา วตฺเตน วา ตเปน วา
พฺรหฺมจริเยน วา เทโว วา ภวิสฺสามิ เทวญฺญตโร วาติ อยํ
วุจฺจติ ภิกฺขุ อมนุสฺสคฺคาโห อาวฏฺฏคฺคาโหติ โข ภิกฺขุ ปญฺจนฺเนตํ
กามคุณานํ อธิวจนํ กตโม จ ภิกฺขุ อนฺโตปูติภาโว อิธ
ภิกฺขุ เอกจฺโจ ทุสฺสีโล โหติ ปาปธมฺโม อสุจิ สงฺกสฺสรสมาจาโร
ปฏิจฺฉนฺนกมฺมนฺโต อสฺสมโณ สมณปฏิญฺโญ อพฺรหฺมจารี พฺรหฺมจารีปฏิญฺโญ
อนฺโตปูติ อวสฺสุโต กสมฺพุกชาโต อยํ วุจฺจติ
ภิกฺขุ อนฺโตปูติภาโวติ
เตน โข ปน สมเยน นนฺโท โคปาลโก ภควโต
อวิทูเร ฐิโต โหติ อถ โข นนฺโท โคปาลโก ภควนฺตํ
เอตทโวจ อหํ โข ภนฺเต น โอริมํ ตีรํ อุปคจฺฉามิ น ปาริมํ
ตีรํ อุปคจฺฉามิ น มชฺเฌ สํสีทิสฺสามิ น ถเล โอสีทิสฺสามิ




น มนุสฺสคฺคาโห คาหิยติ น อมนุสฺสคฺคาโห คาหิยติ น
อาวฏฺฏคฺคาโห คาหิยติ น อนฺโตปูติ ภวิสฺสามิ สาธุ ลเภยฺยาหํ
ภนฺเต ภควโต สนฺติเก ปพฺพชฺชํ ลเภยฺยํ อุปสมฺปทนฺติ เตนหิ
ตฺวํ นนฺท สามิกานํ คาโว นิยฺยาเทหีติ คมิสฺสนฺติ ภนฺเต
คาโว วจฺฉคิทฺธินิโยติ นิยฺยาเทเหว ตฺวํ นนฺท สามิกานํ คาโวติ
อถ โข นนฺโท โคปาลโก สามิกานํ คาโว นิยฺยาเทตฺวา เยน
ภควา เตนุปสงฺกมิ อุปสงฺกมิตฺวา ภควนฺตํ เอตทโวจ นิยฺยาตา
ภนฺเต สามิกานํ คาโว ลเภยฺยาหํ ภนฺเต ภควโต สนฺติเก ปพฺพชฺชํ
ลเภยฺยํ อุปสมฺปทนฺติ อลตฺถ โข นนฺโท โคปาลโก ภควโต
สนฺติเก ปพฺพชฺชํ อลตฺถ อุปสมฺปทนฺติ อจิรูปสมฺปนฺโน จ
ปนายสฺมา นนฺโท เอโก วูปกฏฺโฐ เป อญฺญตโร จ ปนายสฺมา
นนฺโท อรหตํ อโหสีติ จตุตฺถํ
เอกํ สมยํ ภควา กิมฺมิลายํ วิหรติ คงฺคาย นทิยา
ตีเร อทฺทสา โข ภควา มหนฺตํ ทารุกฺขนฺธํ คงฺคาย นทิยา
โสเตน วุยฺหมานํ ทิสฺวาน ภิกฺขู อามนฺเตสิ ปสฺสถ โน ตุเมฺห
ภิกฺขเว อมุํ มหนฺตํ ทารุกฺขนฺธํ คงฺคาย นทิยา โสเตน วุยฺหมานนฺติ
เอวํ ภนฺเต เป เอวํ วุตฺเต อายสฺมา กิมฺมิโล
ภควนฺตํ เอตทโวจ กินฺนุโข ภนฺเต โอริมํ ตีรํ เป กตโม
จ กิมฺมิล อนฺโตปูติภาโว อิธ กิมฺมิล ภิกฺขุ อญฺญตรํ สงฺกิลิฏฺฐํ





อาปตฺตึ อาปนฺโน โหติ ยถารูปาย อาปตฺติยา น วุฏฺฐานํ
ปญฺญายติ อยํ วุจฺจติ กิมฺมิล อนฺโตปูติภาโวติ ปญฺจมํ
เอกํ สมยํ ภควา สกฺเกสุ วิหรติ กปิลวตฺถุสฺมึ
นิโคฺรธาราเม เตน โข ปน สมเยน กปิลวตฺถุวาสีนํ สกฺยานํ นวํ
สณฺฐาคารํ อจิรการิตํ โหติ อนชฺฌาวุตฺถํ สมเณน วา พฺราหฺมเณน
วา เกนจิ วา มนุสฺสภูเตน อถ โข กาปิลวตฺถวา สกฺยา เยน
ภควา เตนุปสงฺกมึสุ อุปสงฺกมิตฺวา ภควนฺตํ อภิวาเทตฺวา เอกมนฺตํ
นิสีทึสุ เอกมนฺตํ นิสินฺนา โข กาปิลวตฺถวา สกฺยา ภควนฺตํ
เอตทโวจุํ อิธ ภนฺเต กปิลวตฺถุวาสีนํ สกฺยานํ นวํ สณฺฐาคารํ
อจิรการิตํ อนชฺฌาวุตฺถํ สมเณน วา พฺราหฺมเณน วา เกนจิ วา
มนุสฺสภูเตน ตํ ภนฺเต ภควา ปฐมํ ปริภุญฺชตุ ภควตา ปฐมํ
ปริภุตฺตํ ปจฺฉา กาปิลวตฺถวา สกฺยา ปริภุญฺชิสฺสนฺติ ตทสฺส
กปิลวตฺถุวาสีนํ สกฺยานํ ทีฆรตฺตํ หิตาย สุขายาติ อธิวาเสสิ
ภควา ตุณฺหีภาเวน อถ โข กาปิลวตฺถวา สกฺยา ภควโต
อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ
กตฺวา เยน นวํ สณฺฐาคารํ เตนุปสงฺกมึสุ อุปสงฺกมิตฺวา สพฺพสนฺถริสนฺถตํ
สณฺฐาคารํ สนฺถริตฺวา อาสนานิ ปญฺญาเปตฺวา อุทกมณิกํ
ปติฏฺฐาเปตฺวา เตลปฺปทีปํ อาโรเปตฺวา เยน ภควา เตนุปสงฺกมึสุ
อุปสงฺกมิตฺวา ภควนฺตํ เอตทโวจุํ สพฺพสนฺถริสนฺถตํ
ภนฺเต สณฺฐาคารํ อาสนานิ ปญฺญตฺตานิ อุทกมณิโก ปติฏฺฐาปิโต



เตลปฺปทีโป อาโรปิโต ยสฺสทานิ ภนฺเต ภควา กาลํ มญฺญตีติ
อถ โข ภควา นิวาเสตฺวา ปตฺตจีวรมาทาย สทฺธึ
ภิกฺขุสงฺเฆน เยน นวํ สณฺฐาคารํ เตนุปสงฺกมิ อุปสงฺกมิตฺวา
ปาเท ปกฺขาเลตฺวา สณฺฐาคารํ ปวิสิตฺวา มชฺฌิมํ ถมฺภํ นิสฺสาย
ปุรตฺถาภิมุโข นิสีทิ ภิกฺขุสงฺโฆปิ โข ปาเท ปกฺขาเลตฺวา
สณฺฐาคารํ ปวิสิตฺวา ปจฺฉิมํ ภิตฺตึ นิสฺสาย ปุรตฺถาภิมุโข นิสีทิ
ภควนฺตํเยว ปุรกฺขตฺวา กาปิลวตฺถวาปิ สกฺยา ปาเท
ปกฺขาเลตฺวา สณฺฐาคารํ ปวิสิตฺวา ปุรตฺถิมํ ภิตฺตึ นิสฺสาย ปจฺฉามุขา
นิสีทึสุ ภควนฺตํเยว ปุรกฺขตฺวา อถ โข ภควา กาปิลวตฺถเว
สเกฺย พหุเทว รตฺตึ ธมฺมิยา กถาย สนฺทสฺเสตฺวา สมาทเปตฺวา
สมุตฺเตเชตฺวา สมฺปหํเสตฺวา อุยฺโยเชสิ อภิกฺกนฺตา โข โคตม รตฺติ
ยสฺสทานิ กาลํ มญฺญถาติ เอวํ ภนฺเตติ กาปิลวตฺถวา สกฺยา
ภควโต ปฏิสฺสุตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ
กตฺวา ปกฺกมึสุ
อถ โข ภควา อจิรปกฺกนฺเตสุ กาปิลวตฺถเวสุ สเกฺยสุ
อายสฺมนฺตํ มหาโมคฺคลฺลานํ อามนฺเตสิ วิคตถีนมิทฺโธ โข
โมคฺคลฺลาน ภิกฺขุสงฺโฆ ปฏิภาตุ ตํ โมคฺคลฺลาน ภิกฺขูนํ ธมฺมี กถา
ปิฏฺฐิ เม อาคิลายติ ตมหํ อายมิสฺสามีติ เอวํ ภนฺเตติ โข
อายสฺมา มหาโมคฺคลฺลาโน ภควโต ปจฺจสฺโสสิ อถ โข
ภควา จตุคฺคุณํ สงฺฆาฏึ ปญฺญเปตฺวา ทกฺขิเณน ปสฺเสน สีหเสยฺยํ



กปฺเปสิ ปาเทน ปาทํ อจฺจาธาย สโต สมฺปชาโน อุฏฺฐานสญฺญํ
มนสิกริตฺวา ตตฺร โข อายสฺมา มหาโมคฺคลฺลาโน ภิกฺขู อามนฺเตสิ
อาวุโส ภิกฺขเวติ อาวุโสติ โข เต ภิกฺขู อายสฺมโต มหาโมคฺคลฺลานสฺส
ปจฺจสฺโสสุํ อายสฺมา มหาโมคฺคลฺลาโน เอตทโวจ
อวสฺสุตปริยายญฺจ โว อาวุโส เทเสสฺสามิ อนวสฺสุตปริยายญฺจ ตํ
สุณาถ สาธุกํ มนสิ กโรถ ภาสิสฺสามีติ เอวมาวุโสติ โข
เต ภิกฺขู อายสฺมโต มหาโมคฺคลฺลานสฺส ปจฺจสฺโสสุํ อายสฺมา
มหาโมคฺคลฺลาโน เอตทโวจ กถํ อาวุโส อวสฺสุโต โหติ อิธาวุโส
ภิกฺขุ จกฺขุนา รูปํ ทิสฺวา ปิยรูเป รูเป อธิมุจฺจติ อปฺปิยรูเป
รูเป พฺยาปชฺชติ อนุปฏฺฐิตกายสติ จ วิหรติ ปริตฺตเจตโส ตญฺจ
เจโตวิมุตฺตึ ปญฺญาวิมุตฺตึ ยถาภูตํ นปฺปชานาติ ยตฺถสฺส เต
อุปฺปนฺนา ปาปกา อกุสลา ธมฺมา อปริเสสา นิรุชฺฌนฺติ เป
ชิวฺหาย รสํ สายิตฺวา มนสา ธมฺมํ วิญฺญาย ปิยรูเป ธมฺเม
อธิมุจฺจติ อปฺปิยรูเป ธมฺเม พฺยาปชฺชติ อนุปฏฺฐิตกายสติ จ
วิหรติ ปริตฺตเจตโส ตญฺจ เจโตวิมุตฺตึ ปญฺญาวิมุตฺตึ ยถาภูตํ
นปฺปชานาติ ยตฺถสฺส เต อุปฺปนฺนา ปาปกา อกุสลา ธมฺมา
อปริเสสา นิรุชฺฌนฺติ อยํ วุจฺจตาวุโส ภิกฺขุ อวสฺสุโต จกฺขุวิญฺเญยฺเยสุ
รูเปสุ เป อวสฺสุโต ชิวฺหาวิญฺเญยฺเยสุ รเสสุ
เป อวสฺสุโต มโนวิญฺเญยฺเยสุ ธมฺเมสุ
เอวํวิหารึ จาวุโส ภิกฺขุํ จกฺขุโต เจปิ นํ มาโร



อุปสงฺกมติ ลเภเถว มาโร โอตารํ ลเภถ มาโร อารมฺมณํ
เป ชิวฺหาโต เจปิ นํ มาโร อุปสงฺกมติ เป มนโต
เจปิ นํ มาโร อุปสงฺกมติ ลเภเถว มาโร โอตารํ ลเภถ
มาโร อารมฺมณํ เสยฺยถาปิ อาวุโส นฬาคารํ วา ติณาคารํ
วา สุกฺขกาฬาสํ เตโรวสฺสิกํ ปุรตฺถิมาย เจปิ นํ ทิสาย ปุริโส
อาทิตฺตาย ติณุกฺกาย อุปสงฺกเมยฺย ลเภเถว อคฺคิ โอตารํ ลเภถ
อคฺคิ อารมฺมณํ ปจฺฉิมาย เจปิ นํ ทิสาย ปุริโส อาทิตฺตาย
ติณุกฺกาย อุปสงฺกเมยฺย เป อุตฺตราย เจปิ นํ ทิสาย ทกฺขิณาย
เจปิ นํ ทิสาย เหฏฺฐิมโต เจปิ นํ อุปริมโต เจปิ นํ
ยโต กุโต เจปิ นํ ปุริโส อาทิตฺตาย ติณุกฺกาย อุปสงฺกเมยฺย
ลเภเถว อคฺคิ โอตารํ ลเภถ อคฺคิ อารมฺมณํ เอวเมว
โข อาวุโส เอวํวิหารึ ภิกฺขุํ จกฺขุโต เจปิ นํ มาโร อุปสงฺกมติ
ลเภเถว มาโร โอตารํ ลเภถ มาโร อารมฺมณํ เป ชิวฺหาโต
เจปิ นํ มาโร อุปสงฺกมติ เป มนโต เจปิ นํ มาโร อุปสงฺกมติ
ลเภเถว มาโร โอตารํ ลเภถ มาโร อารมฺมณํ
เอวํวิหาริญฺจาวุโส ภิกฺขุํ รูปา อธิภํสุ น ภิกฺขุ รูเป
อธิโภสิ สทฺทา ภิกฺขุํ อธิภํสุ น ภิกฺขุ สทฺเท อธิโภสิ คนฺธา
ภิกฺขุํ อธิภํสุ น ภิกฺขุ คนฺเธ อธิโภสิ รสา ภิกฺขุํ อธิภํสุ น
ภิกฺขุ รเส อธิโภสิ โผฏฺฐพฺพา ภิกฺขุํ อธิภํสุ น ภิกฺขุ โผฏฺฐพฺเพ



อธิโภสิ ธมฺมา ภิกฺขุํ อธิภํสุ น ภิกฺขุ ธมฺเม อธิโภสิ
อยํ วุจฺจตาวุโส ภิกฺขุ รูปาธิภูโต สทฺทาธิภูโต คนฺธาธิกูโต รสาธิภูโต
โผฏฺฐพฺพาธิภูโต ธมฺมาธิภูโต อนธิภูโต อธิภํสุ ปาปกา
อกุสลา ธมฺมา สงฺกิเลสิกา โปโนพฺภวิกา สทรา ทุกฺขวิปากา
อายตึ ชาติชรามรณิยา เอวํ โข อาวุโส อวสฺสุโต โหติ
กถญฺจาวุโส อนวสฺสุโต โหติ อิธาวุโส ภิกฺขุ จกฺขุนา
รูปํ ทิสฺวา ปิยรูเป รูเป นาธิมุจฺจติ อปฺปิยรูเป รูเป น พฺยาปชฺชติ
อุปฏฺฐิตกายสติ จ วิหรติ อปฺปมาณเจตโส ตญฺจ เจโตวิมุตฺตึ
ปญฺญาวิมุตฺตึ ยถาภูตํ ปชานาติ ยตฺถสฺส เต อุปฺปนฺนา ปาปกา
อกุสลา ธมฺมา อปริเสสา นิรุชฺฌนฺติ เป ชิวฺหาย รสํ สายิตฺวา
เป มนสา ธมฺมํ วิญฺญาย ปิยรูเป ธมฺเม นาธิมุจฺจติ
อปฺปิยรูเป ธมฺเม น พฺยาปชฺชติ อุปฏฺฐิตกายสติ จ วิหรติ
อปฺปมาณเจตโส ตญฺจ เจโตวิมุตฺตึ ปญฺญวิมุตฺตึ ยถาภูตํ
ปชานาติ ยตฺถสฺส เต อุปฺปนฺนา ปาปกา อกุสลา ธมฺมา
อปริเสสา นิรุชฺฌนฺติ อยํ วุจฺจตาวุโส ภิกฺขุ อนวสฺสุโต จกฺขุวิญฺเญยฺเยสุ
รูเปสุ เป อยํ วุจฺจตาวุโส ภิกฺขุ อนวสฺสุโต
ชิวฺหาวิญฺเญยฺเยสุ รเสสุ เป อนวสฺสุโต มโนวิญฺเญยฺเยสุ
ธมฺเมสุ เอวํวิหารึ จาวุโส ภิกฺขุํ จกฺขุโต เจปิ นํ มาโร
อุปสงฺกมติ เนว ลเภถ มาโร โอตารํ น ลเภถ มาโร อารมฺมณํ
เป ชิวฺหาโต เจปิ นํ มาโร อุปสงฺกมติ เป มนโต



เจปิ นํ มาโร อุปสงฺกมติ เนว ลเภถ มาโร โอตารํ น ลเภถ
มาโร อารมฺมณํ เสยฺยถาปิ อาวุโส กูฏาคารสาลํ วา
พหลมตฺติกามทฺทาวิเลปนา ปุรตฺถิมาย เจปิ ทิสาย ปุริโส
อาทิตฺตาย ติณุกฺกาย อุปสงฺกเมยฺย เนว ลเภถ อคฺคิ โอตารํ น ลเภถ
อคฺคิ อารมฺมณํ เป ปจฺฉิมาย เจปิ นํ อุตฺตราย เจปิ
นํ ทกฺขิณาย เจปิ นํ เหฏฺฐิมโต เจปิ นํ อุปริมโต
เจปิ นํ ยโต กุโตจิ เจ ปุริโส อาทิตฺตาย ติณุกฺกาย อุปสงฺกเมยฺย
เนว ลเภถ อคฺคิ โอตารํ น ลเภถ อคฺคิ อารมฺมณํ
เอวเมว โข อาวุโส เอวํวิหารึ ภิกฺขุํ จกฺขุโต เจปิ นํ มาโร
อุปสงฺกมติ เนว ลเภเถว มาโร โอตารํ น ลเภถ มาโร
อารมฺมณํ เป ชิวฺหาโต เจปิ นํ มาโร อุปสงฺกมติ น
ลเภเถว มาโร โอตารํ น ลเภถ มาโร อารมฺมณํ เอวํวิหารี
จาวุโส ภิกฺขุ รูเป อธิโภสิ น รูปา ภิกฺขุํ อธิภํสุ สทฺเท
ภิกฺขุ อธิโภสิ น สทฺทา ภิกฺขุํ อธิภํสุ คนฺเธ ภิกฺขุ อธิโภสิ
น คนฺธา ภิกฺขุํ อธิภํสุ รเส ภิกฺขุ อธิโภสิ น รสา ภิกฺขุํ
อธิภํสุ โผฏฺฐพฺเพ ภิกฺขุ อธิโภสิ น โผฏฺฐพฺพา ภิกฺขุํ อธิภํสุ
ธมฺเม ภิกฺขุ อธิโภสิ น ธมฺมา ภิกฺขุํ อธิภํสุ อยํ วุจฺจตาวุโส
ภิกฺขุ รูปาธิภู สทฺทาธิภู คนฺธาธิภู รสาธิภู โผฏฺฐพฺพาธิภู ธมฺมาธิภู
อธิโภสิ เต ปาปเก อกุสเล ธมฺเม สงฺกิเลสิเก โปโนพฺภวิเก




สทเร ทุกฺขวิปาเก อายตึ ชาติชรามรณิเย เอวํ โข อาวุโส
อนวสฺสุโต โหตีติ อถ โข ภควา วุฏฺฐหิตฺวา อายสฺมนฺตํ
มหาโมคฺคลฺลานํ อามนฺเตสิ สาธุ สาธุ โข โมคฺคลฺลาน สาธุ โข
ตฺวํ โมคฺคลฺลาน ภิกฺขูนํ อวสฺสุตปริยายญฺจ อนวสฺสุตปริยายญฺจ
อภาสีติ อิทมโวจ อายสฺมา มหาโมคฺคลฺลาโน สมนุญฺโญ
สตฺถา อโหสิ อตฺตมนา เต ภิกฺขู อายสฺมโต มหาโมคฺคลฺลานสฺส
ภาสิตํ อภินนฺทุนฺติ ฉฏฺฐํ
ยโต โข ภิกฺขเว ภิกฺขุ สพฺเพสํ เยว ทุกฺขธมฺมานํ
สมุทยญฺจ อตฺถงฺคมญฺจ ยถาภูตํ ปชานาติ อถ โข ปนสฺส
กามา ทิฏฺฐา โหนฺติ ยถาสฺส กาเม ปสฺสโต โย กาเมสุ
กามฉนฺโท กามเสฺนโห กามมุจฺฉา กามปริฬาโห โส นานุเสติ
ตถา โข ปนสฺส จาโร จ วิหาโร จ อนุพนฺโธ โหติ ยถา จรนฺตํ
วิหรนฺตํ อภิชฺฌาโทมนสฺสา ปาปกา อกุสลา ธมฺมา นานุสฺสวนฺติ
กถญฺจ ภิกฺขเว ภิกฺขุ สพฺเพสํเยว ทุกฺขธมฺมานํ สมุทยญฺจ
อตฺถงฺคมญฺจ ยถาภูตํ ปชานาติ อิติ รูปํ อิติ รูปสฺส สมุทโย
อิติ รูปสฺส อตฺถงฺคโม อิติ เวทนา เป อิติ สญฺญา
อิติ สงฺขารา อิติ วิญฺญาณํ อิติ วิญฺญาณสฺส สมุทโย
อิติ วิญฺญาณสฺส อตฺถงฺคโมติ เอวํ โข ภิกฺขเว ภิกฺขุ สพฺเพสํเยว
ทุกฺขธมฺมานํ สมุทยญฺจ อตฺถงฺคมญฺจ ยถาภูตํ ปชานาติ
กถญฺจ ภิกฺขเว ภิกฺขุโน กามา ทิฏฺฐา โหนฺติ ยถาสฺส



กาเม ปสฺสโต โย กาเมสุ กามฉนฺโท กามเสฺนโห กามมุจฺฉา
กามปริฬาโห โส นานุเสติ เสยฺยถาปิ ภิกฺขเว องฺคารกาสุ
สาธิกโปริสา ปุณฺณา องฺคารานํ วีตจฺจิกานํ วีตธูมานํ อถ โข
ปุริโส อาคจฺเฉยฺย ชีวิตุกาโม อมริตุกาโม สุขกาโม ทุกฺขปฏิกูโล
ตเมนํ เทฺว พลวนฺโต ปุริสา นานาพาหาสุ คเหตฺวา ตํ องฺคารกาสุํ
อุปกฑฺเฒยฺยุํ โส อิติ อิมเมว กายํ สนฺนาเมยฺย ตํ กิสฺส เหตุ
อญฺญาณญฺหิ ภิกฺขเว ตสฺส ปุริสสฺส โหติ อิมญฺจาหํ องฺคารกาสุํ
ปปติสฺสามิ ตโตนิทานํ มรณํ วา นิคจฺฉิสฺสามิ มรณมตฺตํ วา
ทุกฺขนฺติ เอวเมว โข ภิกฺขเว ภิกฺขุโน องฺคารกาสูปมา กามา
ทิฏฺฐา โหนฺติ ยถาสฺส กาเม ปสฺสโต โย กาเมสุ กามฉนฺโท
กามเสฺนโห กามมุจฺฉา กามปริฬาโห โส นานุเสติ
กถญฺจ ภิกฺขเว ภิกฺขุโน จาโร จ วิหาโร จ อนุพนฺโธ
โหติ ยถา จรนฺตํ วิหรนฺตํ อภิชฺฌาโทมนสฺสา ปาปกา อกุสลา
ธมฺมา นานุสฺสวนฺติ เสยฺยถาปิ ภิกฺขเว ปุริโส พหุกณฺฏกํ ทายํ
ปวิเสยฺย ตสฺส ปุรโตปิ กณฺฏโก ปจฺฉโตปิ กณฺฏโก อุตฺตรโตปิ
กณฺฏโก ทกฺขิณโตปิ กณฺฏโก เหฏฺฐโตปิ กณฺฏโก อุปริโตปิ
กณฺฏโก โส สโตว อภิกฺกเมยฺย สโตว ปฏิกฺกเมยฺย มา มํ
กณฺฏโกติ เอวเมว โข ภิกฺขเว ยํ โลเก ปิยรูปํ สาตรูปํ
อยํ วุจฺจติ อริยสฺส วินเย กณฺฏโกติ อิติ วิทิตฺวา อสํวโร จ




สํวโร จ เวทิตพฺโพ
กถญฺจ ภิกฺขเว อสํวโร โหติ อิธ ภิกฺขเว ภิกฺขุ จกฺขุนา
รูปํ ทิสฺวา ปิยรูเป รูเป อธิมุจฺจติ อปฺปิยรูเป รูเป พฺยาปชฺชติ
อนุปฏฺฐิตกายสติ จ วิหรติ ปริตฺตเจตโส ตญฺจ เจโตวิมุตฺตึ
ปญฺญาวิมุตฺตึ ยถาภูตํ นปฺปชานาติ ยตฺถสฺส เต อุปฺปนฺนา
ปาปกา อกุสลา ธมฺมา อปริเสสา นิรุชฺฌนฺติ เป ชิวฺหาย
รสํ สายิตฺวา เป มนสา ธมฺมํ วิญฺญาย ปิยรูเป ธมฺเม
อธิมุจฺจติ อปฺปิยรูเป ธมฺเม พฺยาปชฺชติ อนุปฏฺฐิตกายสติ จ
วิหรติ ปริตฺตเจตโส ตญฺจ เจโตวิมุตฺตึ ปญฺญาวิมุตฺตึ ยถาภูตํ
นปฺปชานาติ ยตฺถสฺส เต อุปฺปนฺนา ปาปกา อกุสลา ธมฺมา
อปริเสสา นิรุชฺฌนฺติ เอวํ โข ภิกฺขเว อสํวโร โหติ
กถญฺจ ภิกฺขเว สํวโร โหติ อิธ ภิกฺขเว ภิกฺขุ
จกฺขุนา รูปํ ทิสฺวา ปิยรูเป รูเป นาธิมุจฺจติ อปฺปิยรูเป รูเป
น พฺยาปชฺชติ อุปฏฺฐิตกายสติ จ วิหรติ อปฺปมาณเจตโส
ตญฺจ เจโตวิมุตฺตึ ปญฺญาวิมุตฺตึ ยถาภูตํ ปชานาติ ยตฺถสฺส
เต อุปฺปนฺนา ปาปกา อกุสลา ธมฺมา อปริเสสา นิรุชฺฌนฺติ เป
ชิวฺหาย รสํ สายิตฺวา เป มนสา ธมฺมํ วิญฺญาย ปิยรูเป
ธมฺเม นาธิมุจฺจติ อปฺปิยรูเป ธมฺเม น พฺยาปชฺชติ
กายสติ จ วิหรติ อปฺปมาณเจตโส ตญฺจ เจโตวิมุตฺตึ
ปญฺญาวิมุตฺตึ ยถาภูตํ ปชานาติ ยตฺถสฺส เต อุปฺปนฺนา ปาปกา อกุสลา


ธมฺมา อปริเสสา นิรุชฺฌนฺติ เอวํ โข ภิกฺขเว สํวโร โหติ
ตสฺส เจ ภิกฺขเว ภิกฺขุโน เอวํ จรโต เอวํ วิหรโต
กทาจิ กรหจิ สติสมฺโมสา อุปฺปชฺชนฺติ ปาปกา อกุสลา ธมฺมา
สรสงฺกปฺปา สญฺโญชนิยา ทนฺโธ ภิกฺขเว สตุปฺปาโท อถ โข
นํ ขิปฺปเมว ปชหติ วิโนเทติ พฺยนฺตีกโรติ อนภาวํ คเมติ
เสยฺยถาปิ ภิกฺขเว ปุริโส ทิวสํ สนฺตตฺเต อโยกฏาเห เทฺว วา
ตีณิ วา อุทกผุสิตานิ นิปาเตยฺย ทนฺโธ ภิกฺขเว อุทกผุสิตานํ
นิปาโต อถ โข นํ ขิปฺปเมว ปริกฺขยํ ปริยาทานํ คจฺเฉยฺย
เอวเมว โข ภิกฺขเว ตสฺส เจ ภิกฺขุโน เอวํ จรโต เอวํ วิหรโต
กทาจิ กรหจิ สติสมฺโมสา อุปฺปชฺชนฺติ ปาปกา อกุสลา ธมฺมา
สรสงฺกปฺปา สญฺโญชนิยา ทนฺโธ ภิกฺขเว สตุปฺปาโท อถ โข
นํ ขิปฺปเมว ปชหติ วิโนเทติ พฺยนฺตีกโรติ อนภาวํ คเมติ
เอวํ โข ภิกฺขเว ภิกฺขุโน จาโร จ วิหาโร จ อนุพนฺโธ โหติ
ยถา จรนฺตํ วิหรนฺตํ อภิชฺฌาโทมนสฺสา ปาปกา อกุสลา ธมฺมา
นานุสฺสวนฺติ
ตญฺเจ ภิกฺขเว ภิกฺขุํ เอวํ จรนฺตํ เอวํ วิหรนฺตํ ราชาโน
วา ราชมหามตฺตา วา มิตฺตา วา อมจฺจา วา ญาตี วา สาโลหิตา
วา โภเคหิ อภิหฏฺฐุํ ปวาเรยฺยุํ เอหมฺโภ ปุริส กินฺเต อิเม กาสาวา
อนุทยฺหนฺติ กึ มุณฺโฑ กปาลมนุจรสิ เอหิ หีนายาวตฺติตฺวา
โภเค จ ภุญฺชสฺสุ ปุญฺญานิ จ กโรหีติ โส จ ตํ ภิกฺขเว



ภิกฺขุ เอวํ จรนฺโต เอวํ วิหรนฺโต สิกฺขํ ปจฺจกฺขาย
หีนายาวตฺติสฺสตีติ เนตํ ฐานํ วิชฺชติ เสยฺยถาปิ ภิกฺขเว คงฺคา นที
ปาจีนนินฺนา ปาจีนโปณา ปาจีนปพฺภารา อถ มหาชนกาโย
อาคจฺเฉยฺย กุทฺทาลปิฏกํ อาทาย มยํ อิมํ คงฺคํ นทึ ปจฺฉานินฺนํ
กริสฺสาม ปจฺฉาโปณํ ปจฺฉาปพฺภารนฺติ ตํ กึ มญฺญถ ภิกฺขเว
อปิ นุ โข โส มหาชนกาโย คงฺคํ นทึ ปจฺฉานินฺนํ กเรยฺย
ปจฺฉาโปณํ ปจฺฉาปพฺภารนฺติ โน เหตํ ภนฺเต ตํ กิสฺส
เหตุ คงฺคา ภนฺเต นที ปาจีนนินฺนา ปาจีนโปณา ปาจีนปพฺภารา
สา น สุกรา ปจฺฉานินฺนา กาตุํ ปจฺฉาโปณา ปจฺฉาปพฺภารา
ยาวเทว ปน โส มหาชนกาโย กิลมถสฺส วิฆาตสฺส
ภาคี อสฺสาติ เอวเมว โข ภิกฺขเว ตญฺเจ ภิกฺขุํ เอวํ จรนฺตํ
เอวํ วิหรนฺตํ ราชาโน วา ราชมหามตฺตา วา มิตฺตา วา อมจฺจา
วา ญาตี วา สาโลหิตา วา โภเคหิ อภิหฏฺฐุํ ปวาเรยฺยุํ เอหมฺโภ
ปุริส กึ เต อิเม กาสาวา อนุทยฺหนฺติ กึ มุณฺโฑ กปาลมนุจรสิ
เอหิ หีนายาวตฺติตฺวา โภเค จ ภุญฺชสฺสุ ปุญฺญานิ
จ กโรหีติ โส วต ภิกฺขเว ภิกฺขุ เอวํ จรนฺโต เอวํ วิหรนฺโต
สิกฺขํ ปจฺจกฺขาย หีนายาวตฺติสฺสตีติ เนตํ ฐานํ วิชฺชติ ตํ
กิสฺส เหตุ ยํ หิ ตํ ภิกฺขเว จิตฺตํ ทีฆรตฺตํ วิเวกนินฺนํ
วิเวกโปณํ วิเวกปพฺภารํ ตญฺจ หีนายาวตฺติสฺสตีติ เนตํ ฐานํ
วิชฺชตีติ สตฺตมํ



อถ โข อญฺญตโร ภิกฺขุ เยน อญฺญตโร ภิกฺขุ เตนุปสงฺกิ
อุปสงฺกมิตฺวา ตํ ภิกฺขุํ เอตทโวจ กิตฺตาวตา นุ โข
อาวุโส ภิกฺขุโน ทสฺสนํ สุวิสุทฺธํ โหตีติ ยโต โข อาวุโส
ภิกฺขุ ฉนฺนํ ผสฺสายตนานํ สมุทยญฺจ อตฺถงฺคมญฺจ ยถาภูตํ
ปชานาติ เอตฺตาวตา โข อาวุโส ภิกฺขุโน ทสฺสนํ สุวิสุทฺธํ
โหตีติ อถ โข โส ภิกฺขุ อสนฺตุฏฺโฐ ตสฺส ภิกฺขุสฺส ปญฺหาเวยฺยากรเณน
เยน อญฺญตโร ภิกฺขุ เตนุปสงฺกมิ อุปสงฺกมิตฺวา
ตํ ภิกฺขุํ เอตทโวจ กิตฺตาวตา นุ โข อาวุโส ภิกฺขุโน ทสฺสนํ
สุวิสุทฺธํ โหตีติ ยโต โข อาวุโส ภิกฺขุ ปญฺจนฺนํ อุปาทานกฺขนฺธานํ
สมุทยญฺจ อตฺถงฺคมญฺจ ยถาภูตํ ปชานาติ เอตฺตาวตา
โข อาวุโส ภิกฺขุโน ทสฺสนํ สุวิสุทฺธํ โหตีติ อถ โข โส ภิกฺขุ
อสนฺตุฏฺโฐ ตสฺส ภิกฺขุสฺส ปญฺหาเวยฺยากรเณน เยน อญฺญตโร
ภิกฺขุ เตนุปสงฺกมิ อุปสงฺกมิตฺวา ตํ ภิกฺขุํ เอตทโวจ กิตฺตาวตา
นุ โข อาวุโส ภิกฺขุโน ทสฺสนํ สุวิสุทฺธํ โหตีติ ยโต โข
อาวุโส ภิกฺขุ จตุนฺนํ มหาภูตานํ สมุทยญฺจ อตฺถงฺคมญฺจ ยถาภูตํ
ปชานาติ เอตฺตาวตา โข อาวุโส ภิกฺขุโน ทสฺสนํ สุวิสุทฺธํ
โหตีติ อถ โข โส ภิกฺขุ อสนฺตุฏฺโฐ ตสฺส ภิกฺขุสฺส ปญฺหาเวยฺยากรเณน
เยน อญฺญตโร ภิกฺขุ เตนุปสงฺกมิ อุปสงฺกมิตฺวา
ตํ ภิกฺขุํ เอตทโวจ กิตฺตาวตา นุ โข อาวุโส ภิกฺขุโน ทสฺสนํ
สุวิสุทฺธํ โหตีติ ยโต โข อาวุโส ภิกฺขุ ยงฺกิญฺจิ สมุทยธมฺมํ



สพฺพนฺตํ นิโรธธมฺมนฺติ ยถาภูตํ ปชานาติ เอตฺตาวตา โข อาวุโส
ภิกฺขุโน ทสฺสนํ สุวิสุทฺธํ โหตีติ
อถ โข โส ภิกฺขุ อสนฺตุฏฺโฐ ตสฺส ภิกฺขุสฺส
ปญฺหาเวยฺยากรเณน เยน ภควา เตนุปสงฺกมิ อุปสงฺกมิตฺวา ภควนฺตํ
อภิวาเทตฺวา เอกมนฺตํ นิสีทิ เอกมนฺตํ นิสินฺโน โข โส ภิกฺขุ
ภควนฺตํ เอตทโวจ อิธาหํ ภนฺเต เยนญฺญตโร ภิกฺขุ เตนุปสงฺกมึ
อุปสงฺกมิตฺวา ตํ ภิกฺขุํ เอตทโวจํ กิตฺตาวตา นุ โข อาวุโส
ภิกฺขุโน ทสฺสนํ สุวิสุทฺธํ โหตีติ เอวํ วุตฺเต ภนฺเต โส ภิกฺขุ
มํ เอตทโวจ ยโต โข อาวุโส ภิกฺขุ ฉนฺนํ ผสฺสายตนานํ
สมุทยญฺจ อตฺถงฺคมญฺจ ยถาภูตํ ปชานาติ เอตฺตาวตา โข
อาวุโส ภิกฺขุโน ทสฺสนํ สุวิสุทฺธํ โหติ อถ โขหํ ภนฺเต
อสนฺตุฏฺโฐ ตสฺส ภิกฺขุสฺส ปญฺหาเวยฺยากรเณน เยน อญฺญตโร
ภิกฺขุ เตนุปสงฺกมึ อุปสงฺกมิตฺวา ตํ ภิกฺขุํ เอตทโวจํ กิตฺตาวตา
นุ โข อาวุโส ภิกฺขุโน ทสฺสนํ สุวิสุทฺธํ โหตีติ เอวํ วุตฺเต ภนฺเต
โส ภิกฺขุ มํ เอตทโวจ ยโต โข อาวุโส ภิกฺขุ ปญฺจนฺนํ อุปาทานกฺขนฺธานํ
เป จตุนฺนํ มหาภูตานํ สมุทยญฺจ อตฺถงฺคมญฺจ
ยถาภูตํ ปชานาติ เป ยงฺกิญฺจิ สมุทยธมฺมํ สพฺพนฺตํ นิโรธธมฺมนฺติ
ยถาภูตํ ปชานาติ เอตฺตาวตา โข อาวุโส ภิกฺขุโน
ทสฺสนํ สุวิสุทฺธํ โหตีติ อถ โขหํ ภนฺเต อสนฺตุฏฺโฐ ตสฺส
ภิกฺขุสฺส ปญฺหาเวยฺยากรเณน เยน ภควา เตนุปสงฺกมึ เป



กิตฺตาวตา นุ โข ภนฺเต ภิกฺขุโน ทสฺสนํ สุวิสุทฺธํ โหตีติ
เสยฺยถาปิ ภิกฺขุ ปุริสสฺส กึสุโก อทิฏฺฐปุพฺโพ อสฺส
โส เยนญฺญตโร ปุริโส กึสุกสฺส ทสฺสาวี เตนุปสงฺกเมยฺย อุปสงฺกมิตฺวา
ตํ ปุริสํ เอวํ วเทยฺย กีทิโส โภ ปุริส กึสุโกติ
โส เอวํ วเทยฺย กาฬโก โข อมฺโภ ปุริส กึสุโก เสยฺยถาปิ
ฌามขาณูติ เตน โข ปน ภิกฺขุ สมเยน ตาทิโสวสฺส กึสุโก
ยถา ตสฺส ปุริสสฺส ทสฺสนํ อถ โข โส ภิกฺขุ ปุริโส อสนฺตุฏฺโฐ
ตสฺส ปุริสสฺส ปญฺหาเวยฺยากรเณน เยนญฺญตโร ปุริโส กึสุกสฺส
ทสฺสาวี เตนุปสงฺกเมยฺย อุปสงฺกมิตฺวา ตํ ปุริสํ เอวํ วเทยฺย
กีทิโส อมฺโภ ปุริส กึสุโกติ โส เอวํ วเทยฺย โลหิตโก โข
อมฺโภ ปุริส กึสุโก เสยฺยถาปิ มํสเปสีติ เตน โข ปน ภิกฺขุ
สมเยน ตาทิโสวสฺส กึสุโก ยถาปิ ตสฺส ปุริสสฺส ทสฺสนํ
อถ โข โส ภิกฺขุ ปุริโส อสนฺตุฏฺโฐ ตสฺส ปุริสสฺส ปณฺหาเวยฺยากรเณน
เยนญฺญตโร ปุริโส กึสุกสฺส ทสฺสาวี เตนุปสงฺกเมยฺย
อุปสงฺกมิตฺวา ตํ ปุริสํ เอวํ วเทยฺย กีทิโส โภ ปุริส กึสุโกติ
โส เอวํ วเทยฺย โอจีรกชาโต โข อมฺโภ ปุริส กึสุโก
อาทิณฺณสิปาฏิโก เสยฺยถาปิ สิรีโสติ เตน โข ปน ภิกฺขุ สมเยน
ตาทิโสวสฺส กึสุโก ยถาปิ ตสฺส ปุริสสฺส ทสฺสนํ อถ โข
โส ภิกฺขุ ปุริโส อสนฺตุฏโฐ ตสฺส ปุริสสฺส ปญฺหาเวยฺยากรเณน
เยนญฺญตโร ปุริโส กึสุกสฺส ทสฺสาวี เตนุปสงฺกเมยฺย อุปสงฺกมิตฺวา



ตํ ปุริสํ เอวํ วเทยฺย กีทิโส โภ ปุริส กึสุโกติ โส เอวํ
วเทยฺย พหลปตฺตปลาโส สณฺฑจฺฉาโย โข อมฺโภ ปุริส กึสุโก
เสยฺยถาปิ นิโคฺรโธติ เตน โข ปน ภิกฺขุ สมเยน ตาทิโสวสฺส
กึสุโก ยถาปิ ตสฺส ปุริสสฺส ทสฺสนํ เอวเมว โข ภิกฺขุ
ยถา ยถา อธิมุตฺตานํ เตสํ สปฺปุริสานํ ทสฺสนํ สุวิสุทฺธํ โหติ
ตถา ตถา โข เฉเกหิ สปฺปุริเสหิ พฺยากตํ
เสยฺยถาปิ ภิกฺขุ รญฺโญ ปจฺจนฺติมํ นครํ ทฬฺหํ
ปาการโตรณํ ฉทฺวารํ ตตฺรสฺส โทวาริโก ปณฺฑิโต พฺยตฺโต
เมธาวี อญฺญาตานํ นิวาเรตา ญาตานํ ปเวเสตา ปุรตฺถิมาย
ทิสาย อาคนฺตฺวา สีฆํ ทูตยุคํ ตํ โทวาริกํ เอวํ วเทยฺย กตฺถมฺโภ
ปุริส อิมสฺส นครสฺส นครสามีติ โส เอวํ วเทยฺย เอโส ภนฺเต
มชฺเฌ สิงฺฆาฏเก นิสินฺโนติ อถ โข ตํ สีฆํ ทูตยุคํ นครสามิสฺส
ยถาภูตํ วจนํ นียาเทตฺวา ยถาคตมคฺคํ ปฏิปชฺเชยฺย ปจฺฉิมาย
ทิสาย อาคนฺตฺวา สีฆํ ทูตยุคํ เป อุตฺตราย ทิสาย ทกฺขิณาย
ทิสาย อาคนฺตฺวา สีฆํ ทูตยุคํ ตํ โทวาริกํ เอวํ วเทยฺย กตฺถมฺโภ
ปุริส อิมสฺส นครสฺส นครสามีติ โส เอวํ วเทยฺย เอโส
ภนฺเต มชฺเฌ สิงฺฆาฏเก นิสินฺโนติ อถ โข ตํ สีฆํ ทูตยุคํ
นครสามิสฺส ยถาภูตํ วจนํ นียาเทตฺวา ยถาคตมคฺคํ ปฏิปชฺเชยฺย
อุปมา โข มฺยายํ ภิกฺขุ กตา อตฺถสฺส วิญฺญาปนาย อยญฺเจตฺถ




อตฺโถ นครนฺติ โข ภิกฺขุ อิมสฺเสตํ จาตุมฺมหาภูติกสฺส กายสฺส
อธิวจนํ มาตาเปตฺติกสมฺภวสฺส โอทนกุมฺมาสูปจยสฺส
นิจฺจุจฺฉาทนปริมทฺทนเภทนวิทฺธํสนธมฺมสฺส ฉทฺวาราติ โข ภิกฺขุ ฉนฺเนตํ
อชฺฌตฺติกานํ อายตนานํ อธิวจนํ โทวาริโกติ โข ภิกฺขุ สติยา
เอตํ อธิวจนํ สีฆํ ทูตยุคนฺติ โข ภิกฺขุ สมถวิปสฺสนานเมตํ
อธิวจนํ นครสามีติ โข ภิกฺขุ วิญฺญาณสฺเสตํ อธิวจนํ มชฺเฌ
สิงฺฆาฏกาติ โข ภิกฺขุ จตุนฺเนตํ มหาภูตานํ อธิวจนํ ปฐวีธาตุยา
อาโปธาตุยา เตโชธาตุยา วาโยธาตุยา ยถาภูตํ วจนนฺติ โข
ภิกฺขุ นิพฺพานสฺเสตํ อธิวจนํ ยถาคตมคฺโคติ โข ภิกฺขุ อริยสฺเสตํ
อฏฺฐงฺคิกสฺส มคฺคสฺส อธิวจนํ เสยฺยถีทํ สมฺมาทิฏฺฐิยา เป
สมฺมาสมาธิสฺสาติ อฏฺฐมํ
ยสฺส กสฺสจิ ภิกฺขเว ภิกฺขุสฺส วา ภิกฺขุนิยา วา
จกฺขุวิญฺเญยฺเยสุ รูเปสุ อุปฺปชฺเชยฺย ฉนฺโท วา ราโค วา โทโส
วา โมโห วา ปฏิฆํ วาปิ เจตโส ตโต จิตฺตํ นิวาเรยฺย
สภโย เจโส มคฺโค สปฺปฏิภโย จ สกณฺฏโก จ สคหโน จ อุมฺมคฺโค
จ กุมคฺโค จ ทุหิติโก จ อสปฺปุริสเสวิโต เจโส มคฺโค น
เจโส มคฺโค สปฺปุริสเสวิโต น ตฺวํ เอตํ อรหสีติ ตโต
จิตฺตํ นิวารเย จกฺขุวิญฺเญยฺเยหิ รูเปหิ เป ยสฺส กสฺสจิ
ภิกฺขเว ภิกฺขุสฺส วา ภิกฺขุนิยา วา ชิวฺหาวิญฺเญยฺเยสุ รเสสุ เป
มโนวิญฺเญยฺเยสุ ธมฺเมสุ อุปฺปชฺเชยฺย ฉนฺโท วา ราโค วา โทโส




วา โมโห วา ปฏิฆํ วาปิ เจตโส ตโต จิตฺตํ นิวาเรยฺย
สภโย เจโส มคฺโค สปฺปฏิภโย จ สกณฺฏโก จ สคหโน จ
อุมฺมคฺโค จ กุมคฺโค จ ทุหิติโก จ อสปฺปุริสเสวิโต เจโส
มคฺโค น เจโส มคฺโค สปฺปุริสเสวิโต น ตฺวํ เอตํ อรหสีติ
ตโต จิตฺตํ นิวารเย มโนวิญฺเญยฺเยหิ ธมฺเมหิ
เสยฺยถาปิ ภิกฺขเว กิฏฺฐํ สมฺปนฺนํ กิฏฺฐารกฺโข จ
ปมตฺโต โคโณ จ กิฏฺฐาโท อทท กิฏฺฐํ โอตริตฺวา ยาวทตฺถํ
มทํ อาปชฺเชยฺย ปมาทํ อาปชฺเชยฺย เอวเมว โข ภิกฺขเว
อสฺสุตวา ปุถุชฺชโน ฉสุ ผสฺสายตเนสุ อสํวุตการี ปญฺจสุ กามคุเณสุ
ยาวทตฺถํ มทํ อาปชฺชติ ปมาทํ อาปชฺชติ เสยฺยถาปิ
ภิกฺขเว กิฏฺฐํ สมฺปนฺนํ กิฏฺฐารกฺโข จ อปฺปมตฺโต โคโณ
จ กิฏฺฐาโท อทท กิฏฺฐํ โอตเรยฺย ตเมนํ กิฏฺฐารกฺโข นาสาย
สุคฺคหิตํ คเณฺหยฺย นาสาย สุคฺคหิตํ คเหตฺวา อุปริฆฏายํ
สุนิคฺคหิตํ นิคฺคเณฺหยฺย อุปริฆฏายํ สุนิคฺคหิตํ นิคฺคเหตฺวา ทณฺเฑน
สุตาฬิตํ ตาเฬยฺย ทณฺเฑน สุตาฬิตํ ตาเฬตฺวา โอสชฺเชยฺย
ทุติยมฺปิ โข ภิกฺขเว เป ตติยมฺปิ โข ภิกฺขเว โคโณ
กิฏฺฐาโท อทท กิฏฺฐํ โอตเรยฺย ตเมนํ กิฏฺฐารกฺโข นาสาย
สุคฺคหิตํ คเณฺหยฺย นาสาย สุคฺคหิตํ คเหตฺวา อุปริฆฏายํ สุนิคฺคหิตํ
นิคฺคเณฺหยฺย อุปริฆฏายํ สุนิคฺคหิตํ นิคฺคเหตฺวา ทณฺเฑน สุตาฬิตํ
ตาเฬยฺย ทณฺเฑน สุตาฬิตํ ตาเฬตฺวา โอสชฺเชยฺย เอวํ




หิ โส ภิกฺขเว โคโณ กิฏฺฐาโท คามคโต วา อรญฺญคโต
วา ฐานพหุโล วา อสฺส นิสชฺชพหุโล วา น ตํ กิฏฺฐํ ปุน
โอตเรยฺย ตเมว ปุริมํ ทณฺฑสมฺผสฺสํ สมนุสฺสรนฺโต เอวเมว
โข ภิกฺขเว ยโต ภิกฺขุโน ฉสุ ผสฺสายตเนสุ จิตฺตํ อุทุชฺชิตํ
โหติ สุทุชฺชิตํ อชฺฌตฺตเมว สนฺติฏฺฐติ สนฺนิสีทติ เอโกทิ โหติ
สมาธิยติ
เสยฺยถาปิ ภิกฺขเว รญฺโญ วา ราชมหามตฺตสฺส วา
วีณาย สทฺโท อสฺสุตปุพฺโพ อสฺส โส วีณาย สทฺทํ สุเณยฺย
โส เอวํ วเทยฺย อมฺโภ กสฺส นุ โข เอโส สทฺโท เอวํรชนิโย
เอวํกมฺมนิโย เอวํมทนิโย เอวํมุจฺฉนิโย เอวํพนฺธนิโยติ ตเมนํ เอวํ
วเทยฺยุํ เอสา โข ภนฺเต วีณา นาม ยสฺสา เอโส สทฺโท เอวํรชนิโย
เอวํกมฺมนิโย เอวํมทนิโย เอวํมุจฺฉนิโย เอวํพนฺธนิโยติ โส เอวํ
วเทยฺย คจฺฉถ เม โภ ตํ วีณํ อาหรถาติ ตสฺส ตํ วีณํ อาหเรยฺยุํ
ตเมนํ เอวํ วเทยฺยุํ อยํ โข สา ภนฺเต วีณา ยสฺสา เอโส สทฺโท
เอวํรชนิโย เอวํกมฺมนิโย เอวํมทนิโย เอวํมุจฺฉนิโย เอวํพนฺธนิโยติ
โส เอวํ วเทยฺย อลํ เม โภ ตาย วีณาย ตเมว เม สทฺทํ
อาหรถาติ ตเมนํ เอวํ วเทยฺยุํ อยํ โข ภนฺเต วีณา นาม อเนกสมฺภารา
มหาสมฺภารา อเนเกหิ สมฺภาเรหิ สมารทฺธา จรติ เสยฺยถีทํ
โทณิญฺจ ปฏิจฺจ จมฺมญฺจ ปฏิจฺจ ทณฺฑญฺจ ปฏิจฺจ อุปธารเณ




จ ปฏิจฺจ ตนฺติโย จ ปฏิจฺจ โกณญฺจ ปฏิจฺจ ปุริสสฺส จ ตชฺชํ
วายามํ ปฏิจฺจ เอวายํ ภนฺเต วีณา นาม อเนกสมฺภารา มหาสมฺภารา
อเนเกหิ สมฺภาเรหิ สมารทฺธา จรตีติ โส ตํ วีณํ
ทสธา วา สตธา วา ผาเลยฺย ทสธา วา สตธา วา ตํ
ผาเลตฺวา สกลิกํ สกลิกํ กเรยฺย สกลิกํ สกลิกํ กริตฺวา อคฺคินา
ฑเหยฺย อคฺคินา ฑหิตฺวา มสึ กเรยฺย มสึ กริตฺวา มหาวาเต
วา โอผุเนยฺย นทิยา วา สีฆโสตาย ปวาเหยฺย โส
เอวํ วเทยฺย อสติ กิรายํ โภ วีณา นาม ยเถวํ ยงฺกิญฺจิ
วีณา นาม เอตฺถ ปนายํ ชโน อติเวลมฺปตฺโต ปลาฬิโตติ
เอวเมว โข ภิกฺขเว ภิกฺขุ รูปํ สมนฺเนสติ ยาวตา รูปสฺส คติ
เวทนํ สมนฺเนสติ ยาวตา เวทนาย คติ สญฺญํ สมนฺเนสติ
ยาวตา สญฺญาย คติ สงฺขาเร สมนฺเนสติ ยาวตา สงฺขารานํ
คติ วิญฺญาณํ สมนฺเนสติ ยาวตา วิญฺญาณสฺส คติ ตสฺส
รูปํ สมนฺเนสโต ยาวตา รูปสฺส คติ เวทนํ สมนฺเนสโต เป
สญฺญํ สงฺขาเร วิญฺญาณํ สมนฺเนสโต ยาวตา วิญฺญาณสฺส
คติ ยมฺปิสฺส ตํ โหติ อหนฺติ วา มมนฺติ วา อสฺมีติ วา ตมฺปิ
ตสฺส น โหตีติ นวมํ
เสยฺยถาปิ ภิกฺขเว ปุริโส อรุคตฺโต ปกฺกคตฺโต สรวนํ
ปวิเสยฺย ตสฺส กุสกณฺฏกา เจปิ ปาเท วิชฺเฌยฺยุํ สรปตฺตานิ




ปกฺกคตฺตานิ วิเลเขยฺยุํ เอวํ หิ โส ภิกฺขเว ภิยฺโยโส มตฺตาย
ตโตนิทานํ ทุกฺขํ โทมนสฺสํ ปฏิสํเวทเยถ เอวเมว โข ภิกฺขเว
อิเธกจฺโจ ภิกฺขุ คามคโต วา อรญฺญคโต วา ลภติ วตฺตารํ
อยญฺจ โส อายสฺมา เอวํการี เอวํสมาจาโร อสุจิคามกณฺฏโกติ
ตํ กณฺฏโกติ อิติ วิทิตฺวา อสํวโร จ สํวโร จ เวทิตพฺโพ
กถญฺจ ภิกฺขเว อสํวโร โหติ อิธ ภิกฺขุ จกฺขุนา รูปํ
ทิสฺวา ปิยรูเป รูเป อธิมุจฺจติ อปฺปิยรูเป รูเป พฺยาปชฺชติ
อนุปฏฺฐิตกายสติ จ วิหรติ ปริตฺตเจตโส ตญฺจ เจโตวิมุตฺตึ
ปญฺญาวิมุตฺตึ ยถาภูตํ นปฺปชานาติ ยตฺถสฺส เต อุปฺปนฺนา
ปาปกา อกุสลา ธมฺมา อปริเสสา นิรุชฺฌนฺติ โสเตน สทฺทํ
สุตฺวา ฆาเนน คนฺธํ ฆายิตฺวา ชิวฺหาย รสํ สายิตฺวา
กาเยน โผฏฺฐพฺพํ ผุสิตฺวา มนสา ธมฺมํ วิญฺญาย ปิยรูเป
ธมฺเม อธิมุจฺจติ อปฺปิยรูเป ธมฺเม พฺยาปชฺชติ อนุปฏฺฐิตกายสติ
จ วิหรติ ปริตฺตเจตโส ตญฺจ เจโตวิมุตฺตึ ปญฺญาวิมุตฺตึ ยถาภูตํ
นปฺปชานาติ ยตฺถสฺส เต อุปฺปนฺนา ปาปกา อกุสลา ธมฺมา
อปริเสสา นิรุชฺฌนฺติ
เสยฺยถาปิ ภิกฺขเว ปุริโส ฉปฺปาณเก คเหตฺวา นานาวิสเย
นานาโคจเร ทฬฺหาย รชฺชุยา พนฺเธยฺย อหึ คเหตฺวา




ทฬฺหาย รชฺชุยา พนฺเธยฺย สสสุมารํ คเหตฺวา ทฬฺหาย รชฺชุยา
พนฺเธยฺย ปกฺขึ คเหตฺวา ทฬฺหาย รชฺชุยา พนฺเธยฺย กุกฺกุรํ
คเหตฺวา ทฬฺหาย รชฺชุยา พนฺเธยฺย สิคาลํ คเหตฺวา ทฬฺหาย
รชฺชุยา พนฺเธยฺย มกฺกฏํ คเหตฺวา ทฬฺหาย รชฺชุยา พนฺเธยฺย
ทฬฺหาย รชฺชุยา พนฺธิตฺวา มชฺเฌ คณฺฐึ กริตฺวา โอสชฺเชยฺย
อถ โข เต ภิกฺขเว ฉปฺปาณกา นานาวิสยา นานาโคจรา สกํ
สกํ โคจรวิสยํ อาวิญฺเฉยฺยุํ อหิ อาวิญฺเฉยฺย วมฺมิกํ
ปเวกฺขามีติ สสสุมาโร อาวิญฺเฉยฺย อุทกํ ปเวกฺขามีติ ปกฺขี
อาวิญฺเฉยฺย อากาสํ เฑสฺสามีติ กุกฺกุโร อาวิญฺเฉยฺย คามํ
ปเวกฺขามีติ สิคาโล อาวิญฺเฉยฺย สีวถิกํ ปเวกฺขามีติ มกฺกโฏ
อาวิญฺเฉยฺย วนํ ปเวกฺขามีติ ยทา โข เต ภิกฺขเว ฉปฺปาณกาชฺฌตฺตา
อสฺสุ กิลนฺตา อถ โย เนสํ ปาณกา พลวตโร
อสฺส ตสฺส เต อนุวตฺเตยฺยุํ อนุวิธาเยยฺยุํ วสํ คจฺเฉยฺยุํ
เอวเมว โข ภิกฺขเว ยสฺส กสฺสจิ ภิกฺขุโน กายคตาสติ อภาวิตา
อพหุลีกตา ตํ จกฺขุํ อาวิญฺฉติ มนาปิเยสุ รูเปสุ อมนาปิยา
รูปา ปฏิกูลา โหนฺติ เป ชิวฺหา อาวิญฺฉติ กาโย อาวิญฺฉติ
มโน อาวิญฺฉติ มนาปิเยสุ ธมฺเมสุ อมนาปิยา ธมฺมา ปฏิกูลา
โหนฺติ เอวํ โข ภิกฺขเว อสํวโร โหติ
กถญฺจ ภิกฺขเว สํวโร โหติ อิธ ภิกฺขเว ภิกฺขุ



จกฺขุนา รูปํ ทิสฺวา ปิยรูเป รูเป นาธิมุจฺจติ อปฺปิยรูเป รูเป
น พฺยาปชฺชติ อุปฏฺฐิตกายสติ จ วิหรติ อปฺปมาณเจตโส ตญฺจ
เจโตวิมุตฺตึ ปญฺญาวิมุตฺตึ ยถาภูตํ ปชานาติ ยตฺถสฺส เต
อุปฺปนฺนา ปาปกา อกุสลา ธมฺมา อปริเสสา นิรุชฺฌนฺติ โสเตน
สทฺทํ สุตฺวา เป ฆาเนน คนฺธํ ฆายิตฺวา เป ชิวฺหาย
รสํ สายิตฺวา เป กาเยน โผฏฺฐพฺพํ ผุสิตฺวา เป มนสา
ธมฺมํ วิญฺญาย ปิยรูเป ธมฺเม นาธิมุจฺจติ อปฺปิยรูเป ธมฺเม น
พฺยาปชฺชติ อุปฏฺฐิตกายสติ จ วิหรติ อปฺปมาณเจตโส ตญฺจ
เจโตวิมุตฺตึ ปญฺญาวิมุตฺตึ ยถาภูตํ ปชานาติ ยตฺถสฺส เต
อุปฺปนฺนา ปาปกา อกุสลา ธมฺมา อปริเสสา นิรุชฺฌนฺติ
เสยฺยถาปิ ภิกฺขเว ปุริโส ฉปฺปาณเก คเหตฺวา นานาวิสเย
นานาโคจเร ทฬฺหาย รชฺชุยา พนฺเธยฺย อหึ คเหตฺวา เป
สสสุมารํ คเหตฺวา เป กุกฺกุรํ คเหตฺวา สิคาลํ คเหตฺวา
มกฺกฏํ คเหตฺวา ทฬฺหาย รชฺชุยา พนฺเธยฺย ทฬฺหาย รชฺชุยา
พนฺธิตฺวา ทเฬฺห ขีเล วา ถมฺเภ วา อุปนิพนฺเธยฺย อถ โข เต
ภิกฺขเว ฉปฺปาณกา นานาวิสยา นานาโคจรา สกํ สกํ โคจรวิสยํ
อาวิญฺเฉยฺยุํ อหิ อาวิญฺเฉยฺย วมฺมิกํ ปเวกฺขามีติ สสสุมาโร
อาวิญฺเฉยฺย อุทกํ ปเวกฺขามีติ ปกฺขี อาวิญฺเฉยฺย อากาสํ
เฑสฺสามีติ กุกฺกุโร อาวิญฺเฉยฺย คามํ ปเวกฺขามีติ สิคาโล
อาวิญฺเฉยฺย สีวถิกํ ปเวกฺขามีติ มกฺกโฏ อาวิญฺเฉยฺย วนํ


ปเวกฺขามีติ ยทา โข เต ภิกฺขเว ฉปฺปาณกาชฺฌตฺตา อสฺสุ
กิลนฺตา อถ ตเมว ขีลํ วา ถมฺภํ วา อุปติฏฺเฐยฺยุํ อุปนิสีเทยฺยุํ
อุปนิปชฺเชยฺยุํ เอวเมว โข ภิกฺขเว ยสฺส กสฺสจิ ภิกฺขุโน
กายคตาสติ ภาวิตา พหุลีกตา ตํ จกฺขุ นาวิญฺฉติ มนาปิเยสุ
รูเปสุ อมนาปิยา รูปา น ปฏิกูลา โหนฺติ เป ชิวฺหา
นาวิญฺฉติ เป มโน นาวิญฺฉติ มนาปิเยสุ ธมฺเมสุ อมนาปิยา
ธมฺมา น ปฏิกูลา โหนฺติ เอวํ โข ภิกฺขเว สํวโร โหติ
ทเฬฺห ขีเล วา ถมฺเภ วาติ โข ภิกฺขเว กายคตาสติยา เอตํ
อธิวจนํ ตสฺมาติห ภิกฺขเว เอวํ สิกฺขิตพฺพํ กายคตา โน สติ
ภาวิตา ภวิสฺสติ พหุลีกตา ยานีกตา วตฺถุกตา อนุฏฺฐิตา ปริจิตา
สุสมารทฺธาติ เอวํ หิ โว ภิกฺขเว สิกฺขิตพฺพนฺติ ทสมํ
เสยฺยถาปิ ภิกฺขเว ยวกลาปิ จาตุมฺมหาปเถ นิกฺขิตฺตา
อสฺส อถ ฉ ปุริสา อาคจฺเฉยฺยุํ พฺยาภงฺคิหตฺถา เต เยน
ยวกลาปึ ฉหิ พฺยาภงฺคีหิ หเนยฺยุํ เอวํ หิ สา ภิกฺขเว ยวกลาปิ
สุหตา อสฺส ฉหิ พฺยาภงฺคีหิ หญฺญมานา อถ สตฺตโม ปุริโส
อาคจฺเฉยฺย พฺยาภงฺคิหตฺโถ โส ตํ ยวกลาปึ สตฺตมาย
พฺยาภงฺคิยา หเนยฺย เอวํ หิ สา ภิกฺขเว ยวกลาปิ สุหตตรา อสฺส
สตฺตมาย พฺยาภงฺคิยา หญฺญมานา เอวเมว โข ภิกฺขเว
อสฺสุตฺวา ปุถุชฺชโน จกฺขุสฺมึ หญฺญติ มนาปามนาเปหิ รูเปหิ
เป ชิวฺหาย หญฺญติ มนาปามนาเปหิ รเสหิ เป มนสฺมึ





หญฺญติ มนาปามนาเปหิ ธมฺเมหิ สเจ โส ภิกฺขเว อสฺสุตวา
ปุถุชฺชโน อายตึ ปุนพฺภวาย เจเตติ เอวํ หิ โส ภิกฺขเว
โมฆปุริโส สุหตตโร โหติ เสยฺยถาปิ สา ยวกลาปิ สตฺตมาย
พฺยาภงฺคิยา หญฺญมานาติ เอกาทสมํ
ภูตปุพฺพํ ภิกฺขเว เทวาสุรสงฺคาโม สมุปพฺยูโฬฺห อโหสิ
อถ โข ภิกฺขเว เวปจิตฺติ อสุรินฺโท อสุเร อามนฺเตสิ สเจ มาริสา
เทวาสุรสงฺคาเม สมุปพฺยูเฬฺห อสุรา ชิเนยฺยุํ เทวา ปราชิเนยฺยุํ
เยน นํ สกฺกํ เทวานมินฺทํ กณฺฐปญฺจเมหิ พนฺธเนหิ พนฺธิตฺวา
มม สนฺติเก อาเนยฺยาถ อสุรปุรนฺติ สกฺโกปิ โข ภิกฺขเว
เทวานมินฺโท เทเว ตาวตึเส อามนฺเตสิ สเจ มาริสา
เทวาสุรสงฺคาเม สมุปพฺยูเฬฺห เทวา ชิเนยฺยุํ อสุรา ปราชิเนยฺยุํ
เยน นํ เวปจิตฺติอสุรินฺทํ กณฺฐปญฺจเมหิ พนฺธเนหิ พนฺธิตฺวา มม
สนฺติเก อาเนยฺยาถ สุธมฺมํ เทวสภนฺติ ตสฺมึ โข ปน ภิกฺขเว
สงฺคาเม เทวา ชินึสุ อถ โข ภิกฺขเว เทวา ตาวตึสา
เวปจิตฺติอสุรินฺทํ กณฺฐปญฺจเมหิ พนฺธเนหิ พนฺธิตฺวา สกฺกสฺส เทวานมินฺทสฺส
สนฺติเก อาเนสุํ สุธมฺมํ เทวสภํ
ตตฺร สุทํ ภิกฺขเว เวปจิตฺติ อสุรินฺโท กณฺฐปญฺจเมหิ
พนฺธเนหิ พนฺโธ โหติ ยทา จ โข ภิกฺขเว เวปจิตฺติสฺส
อสุรินฺทสฺส เอวํ โหติ ธมฺมิกา โข เทวา อธมฺมิกา อสุรา



อิทานาหํ เทวปุรํ คจฺฉามีติ อถ กณฺฐปญฺจเมหิ พนฺธเนหิ มุตฺตํ
อตฺตานํ สมนุปสฺสติ ทิพฺเพหิ จ ปญฺจหิ กามคุเณหิ สมปฺปิโต
สมงฺคีภูโต ปริจาเรติ ยทา จ โข ภิกฺขเว เวปจิตฺติสฺส
อสุรินฺทสฺส เอวํ โหติ ธมฺมิกา โข อสุรา อธมฺมิกา เทวา
ตตฺเถวทานาหํ อสุรปุรํ คมิสฺสามีติ อถ กณฺฐปญฺจเมหิ พนฺธเนหิ
พนฺธํ อตฺตานํ สมนุปสฺสติ ทิพฺเพหิ จ ปญฺจหิ กามคุเณหิ
ปริหายติ เอวํ สุขุมํ โข ภิกฺขเว เวปจิตฺติพนฺธนํ ตโต
สุขุมตรํ มารพนฺธนํ มญฺญมาโน โข ภิกฺขเว พนฺโธ มารสฺส
อมญฺญมาโน มุตฺโต ปาปิมโต
อสฺมีติ ภิกฺขเว มญฺญิตเมตํ อยมหมสฺมีติ มญฺญิตเมตํ
ภวิสฺสนฺติ มญฺญิตเมตํ น ภวิสฺสนฺติ มญฺญิตเมตํ รูปี ภวิสฺสนฺติ
มญฺญิตเมตํ อรูปี ภวิสฺสนฺติ มญฺญิตเมตํ สญฺญี ภวิสฺสนฺติ
มญฺญิตเมตํ อสญฺญี ภวิสฺสนฺติ มญฺญิตเมตํ เนวสญฺญินาสญฺญี
ภวิสฺสนฺติ มญฺญิตเมตํ มญฺญิตํ ภิกฺขเว โรโค มญฺญิตํ
คณฺโฑ มญฺญิตํ สลฺลํ ตสฺมาติห ภิกฺขเว อมญฺญมาเนน
เจตสา วิหริสฺสามีติ เอวญฺหิ โว ภิกฺขเว สิกฺขิตพฺพํ
อสฺมีติ ภิกฺขเว อิญฺชิตเมตํ อยมหมสฺมีติ อิญฺชิตเมตํ
ภวิสฺสนฺติ อิญฺชิตเมตํ น ภวิสฺสนฺติ อิญฺชิตเมตํ รูปี ภวิสฺสนฺติ
อิญฺชิตเมตํ อรูปี ภวิสฺสนฺติ อิญฺชิตเมตํ สญฺญี ภวิสฺสนฺติ
อิญฺชิตเมตํ อสญฺญี ภวิสฺสนฺติ อิญฺชิตเมตํ เนวสญฺญินาสญฺญี



ภวิสฺสนฺติ อิญฺชิตเมตํ อิญฺชิตํ ภิกฺขเว โรโค อิญฺชิตํ คณฺโฑ
อิญฺชิตํ สลฺลํ ตสฺมาติห ภิกฺขเว อนิญฺชิยมาเนน เจตสา
วิหริสฺสามาติ เอวญฺหิ โว ภิกฺขเว สิกฺขิตพฺพํ
อสฺมีติ ภิกฺขเว ผนฺทิตเมตํ อยมหมสฺมีติ ผนฺทิตเมตํ
ภวิสฺสนฺติ เป น ภวิสฺสนฺติ รูปี ภวิสฺสนฺติ อรูปี ภวิสฺสนฺติ
สญฺญี ภวิสฺสนฺติ อสญฺญี ภวิสฺสนฺติ เนวสญฺญินาสญฺญี ภวิสฺสนฺติ
ผนฺทิตเมตํ ผนฺทิตํ ภิกฺขเว โรโค ผนฺทิตํ คณฺโฑ ผนฺทิตํ สลฺลํ
ตสฺมาติห ภิกฺขเว อผนฺทิยมาเนน เจตสา วิหริสฺสามาติ เอวญฺหิ
โว ภิกฺขเว สิกฺขิตพฺพํ
อสฺมีติ ภิกฺขเว ปปญฺจิตเมตํ อยมหมสฺมีติ ปปญฺจิตเมตํ
ภวิสฺสนฺติ เป น ภวิสฺสนฺติ รูปี ภวิสฺสนฺติ อรูปี
ภวิสฺสนฺติ สญฺญี ภวิสฺสนฺติ อสญฺญี ภวิสฺสนฺติ เนวสญฺญินาสญฺญี
ภวิสฺสนฺติ ปปญฺจิตเมตํ ปปญฺจิตํ ภิกฺขเว โรโค
ปปญฺจิตํ คณฺโฑ ปปญฺจิตํ สลฺลํ ตสฺมาติห ภิกฺขเว
นิปฺปปญฺเจน เจตสา วิหริสฺสามาติ เอวญฺหิ โว ภิกฺขเว
สิกฺขิตพฺพํ
อสฺมีติ ภิกฺขเว มานคตเมตํ อยมหมสฺมีติ มานคตเมตํ
ภวิสฺสนฺติ มานคตเมตํ น ภวิสฺสนฺติ มานคตเมตํ รูปี ภวิสฺสนฺติ
มานคตเมตํ อรูปี ภวิสฺสนฺติ มานคตเมตํ สญฺญี ภวิสฺสนฺติ
มานคตเมตํ อสญฺญี ภวิสฺสนฺติ มานคตเมตํ เนวสญฺญินาสญฺญี



ภวิสฺสนฺติ มานคตเมตํ มานคตเมตํ ภิกฺขเว โรโค มานคตเมตํ
คณฺโฑ มานคตเมตํ สลฺลํ ตสฺมาติห ภิกฺขเว นิหตมาเนน
เจตสา วิหริสฺสามาติ เอวญฺหิ โว ภิกฺขเว สิกฺขิตพฺพนฺติ
ทฺวาทสมํ
อาสีวิสวคฺโค จตุตฺโถ
ตสฺสุทฺทานํ
อาสีวิโส รโถ กุมฺโม เทฺวทารุกฺขนฺเธน อวสฺสุโต
ทุกฺขธมฺมา กึสุกา วีณา ฉปฺปาณา ยวกลาปิเกน จาติ
จตุปณฺณาสเก วคฺคสฺสุทฺทานํ
นนฺทิกฺขยา สฏฺฐินยา สมุทฺโท อุทเกน จ
จตุปณฺณาสกา เอเต นิปาเตสุ ปกาสิตาติ





ปฐมกสคาถวคฺโค ปฐโม
ติสฺโส อิมา ภิกฺขเว เวทนา กตมา ติสฺโส
สุขา เวทนา ทุกฺขา เวทนา อทุกฺขมสุขา เวทนา อิมา โข
ภิกฺขเว ติสฺโส เวทนา
สมาหิโต สมฺปชาโน สโต พุทฺธสฺส สาวโก
เวทนา จ ปชานาติ เวทนานญฺจ สมฺภวํ
ยตฺถ เจตา นิรุชฺฌนฺติ มคฺคญฺจ ขยคามินํ
เวทนานํ ขยา ภิกฺขุ นิจฺฉาโต ปรินิพฺพุโตติ ปฐมํ
ติสฺโส อิมา ภิกฺขเว เวทนา กตมา ติสฺโส
สุขา เวทนา ทุกฺขา เวทนา อทุกฺขมสุขา เวทนา อิมา โข
ภิกฺขเว ติสฺโส เวทนา
สุขํ วา ยทิ วา ทุกฺขํ อทุกฺขมสุขํ สห
อชฺฌตฺตญฺจ พหิทฺธา จ ยงฺกิญฺจิ อตฺถิ เวทิตํ
เอตํ ทุกฺขนฺติ ญตฺวาน โมสธมฺมํ ปโลกินํ
ผุสฺส ผุสฺส วยํ ผุสฺสํ เอวํ ตตฺถ วิรชฺชตีติ ทุติยํ
ติสฺโส อิมา ภิกฺขเว เวทนา กตมา ติสฺโส สุขา
เวทนา ทุกฺขา เวทนา อทุกฺขมสุขา เวทนา สุขาย ภิกฺขเว
เวทนาย ราคานุสโย ปหาตพฺโพ ทุกฺขาย เวทนาย ปฏิฆานุสโย
ปหาตพฺโพ อทุกฺขมสุขาย เวทนาย อวิชฺชานุสโย ปหาตพฺโพ



ยโต โข ภิกฺขเว ภิกฺขุโน สุขาย เวทนาย ราคานุสโย ปหีโน
โหติ ทุกฺขาย เวทนาย ปฏิฆานุสโย ปหีโน โหติ อทุกฺขมสุขาย
เวทนาย อวิชฺชานุสโย ปหีโน โหติ อยํ วุจฺจติ ภิกฺขเว ภิกฺขุ
นิราคานุสโย สมฺมทฺทโส อจฺเฉชฺชิ ตณฺหํ วิวตฺตยิ สญฺโญชนํ
สมฺมามานาภิสมยา อนฺตมกาสิ ทุกฺขสฺสาติ
สุขํ เวทยมานสฺส เวทนํ อปฺปชานโต
โส ราคานุสโย โหติ อนิสฺสรณทสฺสิโน
ทุกฺขํ เวทยมานสฺส เวทนํ อปฺปชานโต
ปฏิฆานุสโย โหติ อนิสฺสรณทสฺสิโน
อทุกฺขมสุขํ สนฺตํ ภูริปญฺญํ น เทสิตํ
ตํ วาปิ อภินนฺทติ เนว ทุกฺขา ปมุจฺจติ
ยโต จ ภิกฺขุ อาตาปี สมฺปชญฺญํ น ริญฺจติ
ตโต โส เวทนา สพฺพา ปริชานาติ ปณฺฑิโต
โส เวทนา ปริญฺญาย ทิฏฺเฐ ธมฺเม อนาสโว
กายสฺส เภทา ธมฺมฏฺโฐ สงฺขฺยํ นูเปติ เวทคูติ ตติยํ
อสฺสุตวา ภิกฺขเว ปุถุชฺชโน เอวํ วาจํ ภาสติ อตฺถิ
มหาสมุทฺเท ปาตาโลติ ตํ โข ปเนตํ ภิกฺขเว อสฺสุตวา ปุถุชฺชโน
อสนฺตํ อสํวิชฺชมานํ เอวํ วาจํ ภาสติ อตฺถิ มหาสมุทฺเท ปาตาโลติ
สารีริกานํ โข เอตํ ภิกฺขเว ทุกฺขานํ เวทนานํ อธิวจนํ ยทิทํ
ปาตาโลติ อสฺสุตวา ภิกฺขเว ปุถุชฺชโน สารีริกาย ทุกฺขาย




เวทนาย ผุฏฺโฐ สมาโน โสจติ กิลมติ ปริเทวติ อุรตฺตาฬี
กนฺทติ สมฺโมหํ อาปชฺชติ อยํ วุจฺจติ ภิกฺขเว อสฺสุตวา
ปุถุชฺชโน ปาตาเล น ปจฺจุฏฺฐาสิ คาธญฺจ นชฺฌคา สุตวา
จ โข ภิกฺขเว อริยสาวโก สารีริกาย ทุกฺขาย เวทนาย ผุฏฺโฐ
สมาโน น โสจติ น กิลมติ น ปริเทวติ น อุรตฺตาฬี กนฺทติ
สมฺโมหํ นาปชฺชติ อยํ วุจฺจติ ภิกฺขเว สุตวา อริยสาวโก
ปาตาเล ปจฺจุฏฺฐาสิ คาธญฺจ อชฺฌคาติ
โย เอตา นาธิวาเสติ อุปฺปนฺนา เวทนา ทุกฺขา
สารีริกา ปาณหรา ยาหิ ผุฏฺโฐ ปเวธติ
อกฺกนฺทติ ปโรทติ ทุพฺพโล อปฺปถามโก
น โส ปาตาเล ปจฺจุฏฺฐาสิ อโถ คาธมฺปิ นชฺฌคา
โย เจตา อธิวาเสติ อุปฺปนฺนา เวทนา ทุกฺขา
สารีริกา ปาณหรา ยาหิ ผุฏฺโฐ น เวธติ
สเจ ปาตาเล ปจฺจุฏฺฐาสิ อโถ คาธมฺปิ อชฺฌคาติ จตุตฺถํ
ติสฺโส อิมา ภิกฺขเว เวทนา กตมา ติสฺโส สุขา
เวทนา ทุกฺขา เวนทา อทุกฺขมสุขา เวทนา สุขา ภิกฺขเว
เวทนา ทุกฺขโต ทฏฺฐพฺพา ทุกฺขา เวทนา สลฺลโต ทฏฺฐพฺพา
อทุกฺขมสุขา เวทนา อนิจฺจโต ทฏฺฐพฺพา ยโต โข ภิกฺขเว
ภิกฺขุโน สุขา เวทนา ทุกฺขโต ทิฏฺฐา โหติ ทุกฺขา เวทนา
สลฺลโต ทิฏฺฐา โหติ อทุกฺขมสุขา เวทนา อนิจฺจโต ทิฏฺฐา




โหติ อยํ วุจฺจติ ภิกฺขเว ภิกฺขุ สมฺมทฺทโส อจฺเฉชฺชิ ตณฺหํ
วิวตฺตยิ สญฺโญชนํ สมฺมามานาภิสมยา อนฺตมกาสิ ทุกฺขสฺสาติ
โย สุขํ ทุกฺขโต อทฺท ทุกฺขมทกฺขิ สลฺลโต
อทุกฺขมสุขํ สนฺตํ อทกฺขิ นํ อนิจฺจโต
สเว สมฺมทฺทโส ภิกฺขุ ปริชานาติ เวทนา
โส เวทนา ปริญฺญาย ทิฏฺเฐ ธมฺเม อนาสโว
กายสฺส เภทา ธมฺมฏฺโฐ สงฺขฺยํ นูเปติ เวทคูติ ปญฺจมํ
อสฺสุตวา ภิกฺขเว ปุถุชฺชโน สุขมฺปิ เวทนํ เวทยติ
ทุกฺขมฺปิ เวทนํ เวทยติ อทุกฺขมสุขมฺปิ เวทนํ เวทยติ สุตวา
ภิกฺขเว อริยสาวโก สุขมฺปิ เวทนํ เวทยติ ทุกฺขมฺปิ เวทนํ
เวทยติ อทุกฺขมสุขมฺปิ เวทนํ เวทยติ ตตฺร ภิกฺขเว โก
วิเสโส โก อธิปฺปายโส กึ นานากรณํ สุตวโต อริยสาวกสฺส
อสฺสุตวตา ปุถุชฺชเนนาติ ภควํมูลกา โน ภนฺเต ธมฺมา เป
อสฺสุตวา ภิกฺขเว ปุถุชฺชโน ทุกฺขาย เวทนาย ผุฏฺโฐ สมาโน
โสจติ กิลมติ ปริเทวติ อุรตฺตาฬ กนฺทติ สมฺโมหํ อาปชฺชติ
โส เทฺว เวทนา เวทยติ กายิกญฺจ เจตสิกญฺจ
เสยฺยถาปิ ภิกฺขเว ปุริสํ สลฺเลน วิชฺเฌยฺยุํ ตเมนํ
ทุติเยน สลฺเลน อนุเวธํ วิชฺเฌยฺยุํ เอวํ หิ โส ภิกฺขเว ปุริโส
เทฺว สลฺเลน เวทนา เวทยติ กายิกญฺจ เจตสิกญฺจ เอวเมว โข
ภิกฺขเว อสฺสุตวา ปุถุชฺชโน ทุกฺขาย เวทนาย ผุฏฺโฐ สมาโน โสจติ





กิลมติ ปริเทวติ อุรตฺตาฬี กนฺทติ สมฺโมหํ อาปชฺชติ โส เทฺว
เวทนา เวทยติ กายิกญฺจ เจตสิกญฺจ ตสฺสาเยว โข ปน ทุกฺขาย
เวทนาย ปฏิฆวา โหติ ตเมนํ ทุกฺขาย เวทนาย ปฏิฆวนฺตํ โย
ทุกฺขาย เวทนาย ปฏิฆานุสโย โส อนุเสติ โส ทุกฺขาย เวทนาย
ผุฏฺโฐ สมาโน กามสุขํ อภินนฺทติ ตํ กิสฺส เหตุ น หิ
ภิกฺขเว ปชานาติ อสฺสุตวา ปุถุชฺชโน อญฺญตฺร กามสุขา ทุกฺขาย
เวทนาย นิสฺสรณํ ตสฺส กามสุขํ อภินนฺทโต โย สุขาย
เวทนาย ราคานุสโย โส อนุเสติ โส ตาสํ เวทนานํ สมุทยญฺจ
อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ ยถาภูตํ นปฺปชานาติ
ตสฺส ตาสํ เวทนานํ สมุทยญฺจ อตฺถงฺคมญฺจ อสฺสาทญฺจ
อาทีนวญฺจ นิสฺสรณญฺจ ยถาภูตํ อปฺปชานโต โย อทุกฺขมสุขาย
เวทนาย อวิชฺชานุสโย โส อนุเสติ โส สุขญฺเจ เวทนํ เวทยติ
สญฺญุตฺโต นํ เวทยติ ทุกฺขญฺเจ เวทนํ เวทยติ สญฺญุตฺโต นํ
เวทยติ อทุกฺขมสุขญฺเจ เวทนํ เวทยติ สญฺญุตฺโต นํ เวทยติ
อยํ วุจฺจติ ภิกฺขเว อสฺสุตวา ปุถุชฺชโน สญฺญุตฺโต ชาติยา ชราย
มรเณน โสเกหิ ปริเทเวหิ ทุกฺเขหิ โทมนสฺเสหิ อุปายาเสหิ
สญฺญุตฺโต ทุกฺขสฺมาติ วทามิ
สุตวา จ โข ภิกฺขเว อริยสาวโก ทุกฺขาย เวทนาย ผุฏฺโฐ
สมาโน น โสจติ น กิลมติ น ปริเทวติ น อุรตฺตาฬี กนฺทติ น
สมฺโมหํ อาปชฺชติ โส เอกํ เวทนํ เวทยติ กายิกํ น เจตสิกํ



เสยฺยถาปิ ภิกฺขเว ปุริสํ สลฺเลน วิชฺเฌยฺยุํ น ตเมนํ
ทุติเยน สลฺเลน อนุเวธํ วิชฺเฌยฺยุํ เอวํ หิ โส ภิกฺขเว ปุริโส
เอกสลฺเลน เวทนํ เวทยติ เอวเมว โข ภิกฺขเว สุตวา อริยสาวโก
ทุกฺขาย เวทนาย ผุฏฺโฐ สมาโน น โสจติ น กิลมติ
น ปริเทวติ น อุรตฺตาฬี กนฺทติ น สมฺโมหํ อาปชฺชติ โส
เอกํ เวทนํ เวทยติ กายิกํ น เจตสิกํ ตสฺสาเยว โข ปน
ทุกฺขาย เวทนาย ปฏิฆวา น โหติ ตเมนํ ทุกฺขาย เวทนาย
ปฏิฆวนฺตํ โย ทุกฺขาย เวทนาย ปฏิฆานุสโย โส นานุเสติ
โส ทุกฺขาย เวทนาย ผุฏฺโฐ สมาโน กามสุขํ นาภินนฺทติ ตํ
กิสฺส เหตุ ปชานาติ โส ภิกฺขเว สุตวา อริยสาวโก อญฺญตฺร
กามสุขา ทุกฺขาย เวทนาย นิสฺสรณํ ตสฺส กามสุขํ นาภินนฺทโต
โย สุขาย เวทนาย ราคานุสโย โส นานุเสติ โส ตาสํ เวทนานํ
สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ
ยถาภูตํ ปชานาติ ตสฺส ตาสํ เวทนานํ สมุทยญฺจ อตฺถงฺคมญฺจ
อสฺสาทญฺจ อาทีนวญฺจ นิสฺสรณญฺจ ยถาภูตํ ปชานโต โย อทุกฺขมสุขาย
เวทนาย อวิชฺชานุสโย โส นานุเสติ โส สุขญฺเจ เวทนํ
เวทยติ วิสญฺญุตฺโต นํ เวทยติ ทุกฺขญฺเจ เวทนํ เวทยติ
วิสญฺญุตฺโต นํ เวทยติ อทุกฺขมสุขญฺเจ เวทนํ เวทยติ วิสญฺญุตฺโต
นํ เวทยติ อยํ วุจฺจติ ภิกฺขเว สุตวา อริยสาวโก วิสญฺญุตฺโต
ชาติยา ชราย มรเณน โสเกหิ ปริเทเวหิ ทุกฺเขหิ โทมนสฺเสหิ



อุปายาเสหิ วิสญฺญุตฺโต ทุกฺขสฺมาติ วทามิ อยํ โข ภิกฺขเว
วิเสโส อยํ อธิปฺปายโส อิทํ นานากรณํ สุตวโต อริยสาวกสฺส
อสฺสุตวตา ปุถุชฺชเนนาติ
น โส เวทนํ เวทยติ สปญฺโญ สุขมฺปิ ทุกฺขมฺปิ พหุสฺสุโตปิ
อยํ จ ธีรสฺส ปุถุชฺชเนน อยํ วิเสโส กุสลสฺส โหติ
สงฺขาตธมฺมสฺส พหุสฺสุตสฺส วิปสฺสโต โลกมิมํ ปรญฺจ
อิฏฺฐสฺส ธมฺมา น มเถนฺติ จิตฺตํ อนิฏฺฐโต โน ปฏิฆาตเมติ
ตสฺสานุโรธา อถ วา วิโรธา วิธมิกา อตฺถคตา น สนฺติ
ปทญฺจ ญตฺวา วิรชํ อโสกํ สมฺมา ปชานาติ ภวสฺส ปารคูติ ฉฏฺฐํ
เอกํ สมยํ ภควา เวสาลิยํ วิหรติ มหาวเน
กูฏาคารสาลายํ อถ โข ภควา สายณฺหสมยํ ปฏิสลฺลานา วุฏฺฐิโต
เยน คิลานสาลา เตนุปสงฺกมิ อุปสงฺกมิตฺวา ปญฺญตฺเต อาสเน
นิสีทิ นิสชฺช โข ภควา ภิกฺขู อามนฺเตสิ สโต ภิกฺขเว ภิกฺขุ
สมฺปชาโน กาลํ อาคเมยฺย อยํ โว อมฺหากํ อนุสาสนี
กถญฺจ ภิกฺขเว ภิกฺขุ สโต โหติ อิธ ภิกฺขเว ภิกฺขุ
กาเย กายานุปสฺสี วิหรติ อาตาปี สมฺปชาโน สติมา วิเนยฺย โลเก
อภิชฺฌาโทมนสฺสํ เวทนาสุ เป จิตฺเต ธมฺเมสุ ธมฺมานุปสฺสี
วิหรติ อาตาปี สมฺปชาโน สติมา วิเนยฺย โลเก อภิชฺฌาโทมนสฺสํ




เอวํ โข ภิกฺขเว ภิกฺขุ สโต โหติ
กถญฺจ ภิกฺขเว ภิกฺขุ สมฺปชาโน โหติ อิธ ภิกฺขเว
ภิกฺขุ อภิกฺกนฺเต ปฏิกฺกนฺเต สมฺปชานการี โหติ อาโลกิเต วิโลกิเต
สมฺปชานการี โหติ สมฺมิญฺชิเต ปสาริเต สมฺปชานการี โหติ
สงฺฆาฏิปตฺตจีวรธารเณ สมฺปชานการี โหติ อสิเต ปีเต ขายิเต
สายิเต สมฺปชานการี โหติ อุจฺจารปสฺสาวกมฺเม สมฺปชานการี
โหติ คเต ฐิเต นิสินฺเน สุตฺเต ชาคริเต ภาสิเต ตุณฺหีภาเว
สมฺปชานการี โหติ เอวํ โข ภิกฺขเว ภิกฺขุ สมฺปชานการี
โหติ สโต ภิกฺขเว ภิกฺขุ สมฺปชาโน กาลํ อาคเมยฺย อยํ
โว อมฺหากํ อนุสาสนี
ตสฺส เจ ภิกฺขเว ภิกฺขุโน เอวํ สตสฺส สมฺปชานสฺส
อปฺปมตฺตสฺส อาตาปิโน ปหิตตฺตสฺส วิหรโต อุปฺปชฺชติ สุขา เวทนา
โส เอวํ ปชานาติ อุปฺปนฺนา โข เม อยํ สุขา เวทนา สา จ โข
ปฏิจฺจ โน อปฺปฏิจฺจ กึ ปฏิจฺจ อิมเมว กายํ ปฏิจฺจ อยํ โข ปน
กาโย อนิจฺโจ สงฺขโต ปฏิจฺจสมุปฺปนฺโน อนิจฺจํ โข ปน สงฺขตํ
ปฏิจฺจสมุปฺปนฺนํ กายํ ปฏิจฺจ อุปฺปนฺนา สุขา เวทนา กุโต นิจฺจา
ภวิสฺสตีติ โส กาเย จ สุขาย จ เวทนาย อนิจฺจานุปสฺสี
วิหรติ วยานุปสฺสี วิหรติ วิราคานุปสฺสี วิหรติ นิโรธานุปสฺสี
วิหรติ ปฏินิสฺสคฺคานุปสฺสี วิหรติ ตสฺส กาเย จ สุขาย จ
เวทนาย อนิจฺจานุปสฺสิโน วิหรโต วยานุปสฺสิโน วิหรโต เป



ปฏินิสฺสคฺคานุปสฺสิโน วิหรโต โย กาเย จ สุขาย จ เวทนาย
ราคานุสโย โส ปหิยฺยติ
ตสฺส เจ ภิกฺขเว ภิกฺขุโน เอวํ สตสฺส สมฺปชานสฺส
อปฺปมตฺตสฺส อาตาปิโน ปหิตตฺตสฺส วิหรโต อุปฺปชฺชติ ทุกฺขา
เวทนา โส เอวํ ปชานาติ อุปฺปนฺนา โข มฺยายํ ทุกฺขา เวทนา
สา จ โข ปฏิจฺจ โน อปฺปฏิจฺจ กึ ปฏิจฺจ อิมเมว กายํ ปฏิจฺจ
อยํ โข ปน กาโย อนิจฺโจ สงฺขโต ปฏิจฺจสมุปฺปนฺโน อนิจฺจํ
โข ปน สงฺขตํ ปฏิจฺจสมุปฺปนฺนํ กายํ ปฏิจฺจ อุปฺปนฺนา ทุกฺขา
เวทนา กุโต นิจฺจา ภวิสฺสตีติ โส กาเย จ ทุกฺขาย จ เวทนาย
อนิจฺจานุปสฺสี วิหรติ วยานุปสฺสี วิหรติ วิราคานุปสฺสี วิหรติ
นิโรธานุปสฺสี วิหรติ ปฏินิสฺสคฺคานุปสฺสี วิหรติ ตสฺส กาเย
จ ทุกฺขาย จ เวทนาย อนิจฺจานุปสฺสิโน วิหรโต เป
ปฏินิสฺสคฺคานุปสฺสิโน วิหรโต โย กาเย จ ทุกฺขาย จ เวทนาย
ปฏิฆานุสโย โส ปหิยฺยติ
ตสฺส เจ ภิกฺขเว ภิกฺขุโน เอวํ สตสฺส สมฺปชานสฺส
อปฺปมตฺตสฺส อาตาปิโน ปหิตตฺตสฺส วิหรโต อุปฺปชฺชติ อทุกฺขมสุขา
เวทนา โส เอวํ ปชานาติ อุปฺปนฺนา โข มฺยายํ อทุกฺขมสุขา
เวทนา สา จ โข ปฏิจฺจ โน อปฺปฏิจฺจ กึ ปฏิจฺจ อิมเมว
กายํ ปฏิจฺจ อยํ โข ปน กาโย อนิจฺโจ สงฺขโต
ปฏิจฺจสมุปฺปนฺโน อนิจฺจํ โข ปน สงฺขตํ ปฏิจฺจสมุปฺปนฺนํ กายํ ปฏิจฺจ


อุปฺปนฺนา อทุกฺขมสุขา เวทนา กุโต นิจฺจา ภวิสฺสตีติ โส
กาเย จ อทุกฺขมสุขาย จ เวทนาย อนิจฺจานุปสฺสี วิหรติ วยานุปสฺสี
วิหรติ วิราคานุปสฺสี วิหรติ นิโรธานุปสฺสี วิหรติ ปฏินิสฺสคฺคานุปสฺสี
วิหรติ ตสฺส กาเย จ อทุกฺขมสุขาย จ เวทนาย
อนิจฺจานุปสฺสิโน วิหรโต เป ปฏินิสฺสคฺคานุปสฺสิโน วิหรโต โย
กาเย จ อทุกฺขมสุขาย จ เวทนาย อวิชฺชานุสโย โส ปหิยฺยติ
โส สุขญฺเจ เวทนํ เวทยติ สา อนิจฺจาติ ปชานาติ
อนชฺโฌสิตาติ ปชานาติ อนภินนฺทิตาติ ปชานาติ ทุกฺขญฺเจ เวทนํ
เวทยติ เป อทุกฺขมสุขญฺเจ เวทนํ เวทยติ สา อนิจฺจาติ
ปชานาติ อนชฺโฌสิตาติ ปชานาติ อนภินนฺทิตาติ ปชานาติ
โส สุขญฺเจ เวทนํ เวทยติ วิสญฺญุตฺโต นํ เวทยติ ทุกฺขญฺเจ
เวทนํ เวทยติ วิสญฺญุตฺโต นํ เวทยติ อทุกฺขมสุขญฺเจ เวทนํ
เวทยติ วิสญฺญุตฺโต นํ เวทยติ โส กายปริยนฺติกํ เวทนํ
เวทยมาโน กายปริยนฺติกํ เวทนํ เวทยามีติ ปชานาติ ชีวิตปริยนฺติกํ
เวทนํ เวทยมาโน ชีวิตปริยนฺติกํ เวทนํ เวทยามีติ
ปชานาติ กายสฺส เภทา อุทฺธํ ชีวิตปริยาทานา อิเธว สพฺพเวทยิตานิ
อนภินนฺทิตานิ สีติภวิสฺสนฺตีติ ปชานาติ
เสยฺยถาปิ ภิกฺขเว เตลญฺจ วฏฺฏิญฺจ ปฏิจฺจ
เตลปฺปทีโป ฌาเยยฺย ตสฺเสว เตลสฺส จ วฏฺฏิยา จ ปริยาทานา อนาหาโร
นิพฺพาเยยฺย เอวเมว โข ภิกฺขเว ภิกฺขุ เจ กายปริยนฺติกํ เวทนํ




เวทยมาโน กายปริยนฺติกํ เวทนํ เวทยามีติ ปชานาติ ชีวิตปริยนฺติกํ
เวทนํ เวทยมาโน ชีวิตปริยนฺติกํ เวทนํ เวทยามีติ
ปชานาติ กายสฺส เภทา อุทฺธํ ชีวิตปริยาทานา อิเธว สพฺพเวทยิตานิ
อนภินนฺทิตานิ สีติภวิสฺสนฺตีติ ปชานาตีติ สตฺตมํ
เอกํ สมยํ ภควา เวสาลิยํ วิหรติ มหาวเน
กูฏาคารสาลายํ อถ โข ภควา สายณฺหสมยํ ปฏิสลฺลานา วุฏฺฐิโต
เยน คิลานสาลา เตนุปสงฺกมิ อุปสงฺกมิตฺวา ปญฺญตฺเต อาสเน
นิสีทิ นิสชฺช โข ภควา ภิกฺขู อามนฺเตสิ สโต ภิกฺขเว ภิกฺขุ
สมฺปชาโน กาลํ อาคเมยฺย อยํ โว อมฺหากํ อนุสาสนี
กถญฺจ ภิกฺขเว ภิกฺขุ สโต โหติ อิธ ภิกฺขเว ภิกฺขุ
กาเย กายานุปสฺสี วิหรติ อาตาปี สมฺปชาโน สติมา วิเนยฺย
โลเก อภิชฺฌาโทมนสฺสํ เวทนาสุ เป จิตฺเต ธมฺเมสุ
ธมฺมานุปสฺสี วิหรติ อาตาปี สมฺปชาโน สติมา วิเนยฺย โลเก
อภิชฺฌาโทมนสฺสํ เอวํ โข ภิกฺขเว ภิกฺขุ สโต โหติ
กถญฺจ ภิกฺขเว ภิกฺขุ สมฺปชาโน โหติ อิธ ภิกฺขเว
ภิกฺขุ อภิกฺกนฺเต ปฏิกฺกนฺเต สมฺปชานการี โหติ เป ภาสิเต
ตุณฺหีภาเว สมฺปชานการี โหติ เอวํ โข ภิกฺขเว ภิกฺขุ สมฺปชาโน
โหติ สโต ภิกฺขเว ภิกฺขุ สมฺปชาโน กาลํ อาคเมยฺย อยํ โว
อมฺหากํ อนุสาสนี
ตสฺส เจ ภิกฺขเว ภิกฺขุโน เอวํ สตสฺส สมฺปชานสฺส



อปฺปมตฺตสฺส อาตาปิโน ปหิตตฺตสฺส วิหรโต อุปฺปชฺชติ สุขา
เวทนา โส เอวํ ปชานาติ อุปฺปนฺนา โข มฺยายํ สุขา เวทนา
สา จ โข ปฏิจฺจ โน อปฺปฏิจฺจ กึ ปฏิจฺจ อิมเมว ผสฺสํ
ปฏิจฺจ อยํ โข ปน ผสฺโส อนิจฺโจ สงฺขโต ปฏิจฺจสมุปฺปนฺโน
อนิจฺจํ โข ปน สงฺขตํ ปฏิจฺจสมุปฺปนฺนํ ผสฺสํ ปฏิจฺจ อุปฺปนฺนา
สุขา เวทนา กุโต นิจฺจา ภวิสฺสตีติ โส ผสฺเส
จ สุขาย จ เวทนาย อนิจฺจานุปสฺสี วิหรติ วยานุปสฺสี วิราคานุปสฺสี
นิโรธานุปสฺสี ปฏินิสฺสคฺคานุปสฺสี วิหรติ ตสฺส ผสฺเส
จ สุขาย จ เวทนาย อนิจฺจานุปสฺสิโน วิหรโต วยานุปสฺสิโน
วิราคานุปสฺสิโน นิโรธานุปสฺสิโน ปฏินิสฺสคฺคานุปสฺสิโน วิหรโต
โย ผสฺเส จ สุขาย จ เวทนาย ราคานุสโย โส ปหิยฺยติ
ตสฺส เจ ภิกฺขเว ภิกฺขุโน เอวํ สตสฺส เป วิหรโต
อุปฺปชฺชติ ทุกฺขา เวทนา เป อุปฺปชฺชติ อทุกฺขมสุขา เวทนา
โส เอวํ ปชานาติ อุปฺปนฺนา โข มฺยายํ อทุกฺขมสุขา เวทนา สา
จ โข ปฏิจฺจ โน อปฺปฏิจฺจ กึ ปฏิจฺจ อิมเมว ผสฺสํ ปฏิจฺจ
อยํ โข ปน ผสฺโส อนิจฺโจ สงฺขโต ปฏิจฺจสมุปฺปนฺโน เป
ยถา ปุริมสุตฺเต วิตฺถาโร ตถา วิตฺถาเรตพฺโพ กายสฺส
เภทา อุทฺธํ ชีวิตปริยาทานา อิเธว สพฺพเวทยิตานิ อนภินนฺทิตานิ
สีติภวิสฺสนฺตีติ ปชานาติ
เสยฺยถาปิ ภิกฺขเว เตลญฺจ วฏฺฏิญฺจ ปฏิจฺจ เตลปฺปทีโป


ฌาเยยฺย ตสฺเสว เตลสฺส จ วฏฺฏิยา จ ปริยาทานา อนาหาโร
นิพฺพาเยยฺย เอวเมว โข ภิกฺขเว ภิกฺขุ กายปริยนฺติกํ เวทนํ
เวทยมาโน กายปริยนฺติกํ เวทนํ เวทยามีติ ปชานาติ ชีวิตปริยนฺติกํ
เวทนํ เวทยมาโน ชีวิตปริยนฺติกํ เวทนํ เวทยามีติ
ปชานาติ กายสฺส เภทา อุทฺธํ ชีวิตปริยาทานา อิเธว สพฺพเวทยิตานิ
อนภินนฺทิตานิ สีติภวิสฺสนฺตีติ ปชานาตีติ อฏฺฐมํ
ติสฺโส อิมา ภิกฺขเว เวทนา อนิจฺจา สงฺขตา ปฏิจฺจสมุปฺปนฺนา
ขยธมฺมา วยธมฺมา วิราคธมฺมา นิโรธธมฺมา กตมา
ติสฺโส สุขา เวทนา ทุกฺขา เวทนา อทุกฺขมสุขา เวทนา
อิมา โข ภิกฺขเว ติสฺโส เวทนา อนิจฺจา สงฺขตา ปฏิจฺจสมุปฺปนฺนา
ขยธมฺมา วยธมฺมา วิราคธมฺมา นิโรธธมฺมาติ นวมํ
ติสฺโส อิมา ภิกฺขเว เวทนา ผสฺสชา ผสฺสมูลกา ผสฺสนิทานา
ผสฺสปจฺจยา กตมา ติสฺโส สุขา เวทนา ทุกฺขา
เวทนา อทุกฺขมสุขา เวทนา สุขเวทนิยํ ภิกฺขเว ผสฺสํ ปฏิจฺจ
อุปฺปชฺชติ สุขา เวทนา ตสฺเสว สุขเวทนิยสฺส ผสฺสสฺส นิโรธา
ยํ ตชฺชํ เวทยิตํ สุขเวทนิยํ ผสฺสํ ปฏิจฺจ อุปฺปนฺนา สุขา เวทนา
สา นิรุชฺฌติ สา วูปสมติ ทุกฺขเวทนิยํ ภิกฺขเว ผสฺสํ ปฏิจฺจ
อุปฺปชฺชติ ทุกฺขา เวทนา ตสฺเสว ทุกฺขเวทนิยสฺส ผสฺสสฺส นิโรธา
ยํ ตชฺชํ เวทยิตํ ทุกฺขเวทนิยํ ผสฺสํ ปฏิจฺจ อุปฺปนฺนา ทุกฺขา เวทนา
สา นิรุชฺฌติ สา วูปสมติ อทุกฺขมสุขเวทนิยํ ภิกฺขเว ผสฺสํ



ปฏิจฺจ อุปฺปชฺชติ อทุกฺขมสุขา เวทนา ตสฺเสว อทุกฺขมสุขเวทนิยสฺส
ผสฺสสฺส นิโรธา ยํ ตชฺชํ เวทยิตํ อทุกฺขมสุขเวทนิยํ
ผสฺสํ ปฏิจฺจ อุปฺปนฺนา อทุกฺขมสุขา เวทนา สา นิรุชฺฌติ สา
วูปสมติ
เสยฺยถาปิ ภิกฺขเว ทฺวินฺนํ กฏฺฐานํ สงฺฆฏฺฏา ตสฺส
สโมธานา อุสฺมา ชายติ เตโช อภินิพฺพตฺตติ เตสํเยว ทฺวินฺนํ กฏฺฐานํ
นานาภาวา วินิกฺเขปา ยา ตชฺชา อุสฺมา สา นิรุชฺฌติ สา
วูปสมติ เอวเมว โข ภิกฺขเว อิมา ติสฺโส เวทนา ผสฺสชา
ผสฺสมูลกา ผสฺสนิทานา ผสฺสปจฺจยา ตชฺชํ ผสฺสํ ปฏิจฺจ ตชฺชา
เวทนา อุปฺปชฺชติ ตชฺชสฺส ผสฺสสฺส นิโรธา ตชฺชา เวทนา
นิรุชฺฌตีติ ทสมํ
เวทนาสํยุตฺตสฺส ปฐมกสคาถวคฺโค
ตสฺสุทฺทานํ
สมาธิสุขาย ปหาเนน ปาตาลํ ทฏฺฐพฺเพน จ
สลฺลตฺเถน เคลญฺญํ อนิจฺจผสฺสมูลกาติ





รโหคตวคฺโค ทุติโย
อถ โข อญฺญตโร ภิกฺขุ เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข โส ภิกฺขุ ภควนฺตํ เอตทโวจ อิธ มยฺหํ ภนฺเต
รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ ติสฺโส
เวทนา วุตฺตา ภควตา สุขา เวทนา ทุกฺขา เวทนา อทุกฺขมสุขา
เวทนา อิมา ติสฺโส เวทนา วุตฺตา ภควตา วุตฺตํ โข ปเนตํ
ภควตา ยงฺกิญฺจิ เวทยิตํ ตํ ทุกฺขสฺมินฺติ กึ นุ โข เอตํ ภควตา
สนฺธาย ภาสิตํ ยงฺกิญฺจิ เวทยิตํ ตํ ทุกฺขสฺมินฺติ สาธุ สาธุ
ภิกฺขุ ติสฺโส อิมา ภิกฺขุ เวทนา วุตฺตา มยา สุขา เวทนา
ทุกฺขา เวทนา อทุกฺขมสุขา เวทนา อิมา ติสฺโส เวทนา วุตฺตา
มยา วุตฺตํ โข ปเนตํ ภิกฺขุ มยา ยงฺกิญฺจิ เวทยิตํ ตํ
ทุกฺขสฺมินฺติ ตํ โข ปเนตํ ภิกฺขุ มยา สงฺขารานํเยว อนิจฺจตํ
สนฺธาย ภาสิตํ ยงฺกิญฺจิ เวทยิตํ ตํ ทุกฺขสฺมินฺติ ตํ โข ปเนตํ
ภิกฺขุ มยา สงฺขารานํเยว ขยธมฺมตํ วยธมฺมตํ วิราคธมฺมตํ
นิโรธธมฺมตํ วิปริณามธมฺมตํ สนฺธาย ภาสิตํ ยงฺกิญฺจิ เวทยิตํ
ตํ ทุกฺขสฺมินฺติ
อถ โข ปน ภิกฺขุ มยา อนุปุพฺพสงฺขารานํ นิโรโธ
อกฺขาโต ปฐมชฺฌานํ สมาปนฺนสฺส วาจา นิรุทฺธา โหติ


ทุติยชฺฌานํ สมาปนฺนสฺส วิตกฺกวิจารา นิรุทฺธา โหนฺติ ตติยชฺฌานํ
สมาปนฺนสฺส ปีติ นิรุทฺธา โหติ จตุตฺถชฺฌานํ สมาปนฺนสฺส
อสฺสาสปสฺสาสา นิรุทฺธา โหนฺติ อากาสานญฺจายตนํ สมาปนฺนสฺส
รูปสญฺญา นิรุทฺธา โหติ วิญฺญาณญฺจายตนํ สมาปนฺนสฺส
อากาสานญฺจายตนสญฺญา นิรุทฺธา โหติ อากิญฺจญฺญายตนํ สมาปนฺนสฺส
วิญฺญาณญฺจายตนสญฺญา นิรุทฺธา โหติ เนวสญฺญานาสญฺญายตนํ
สมาปนฺนสฺส อากิญฺจญฺญายตนสญฺญา นิรุทฺธา โหติ สญฺญาเวทยิตนิโรธํ
สมาปนฺนสฺส สญฺญา จ เวทนา จ นิรุทฺธา โหนฺติ
ขีณาสวสฺส ภิกฺขุโน ราโค นิรุทฺโธ โหติ โทโส นิรุทฺโธ โหติ
โมโห นิรุทฺโธ โหติ
อถ โข ภิกฺขุ มยา อนุปุพฺพสงฺขารานํ วูปสโม อกฺขาโต
ปฐมชฺฌานํ สมาปนฺนสฺส วาจา วูปสนฺตา โหติ ทุติยชฺฌานํ
สมาปนฺนสฺส วิตกฺกวิจารา วูปสนฺตา โหนฺติ เป สญฺญาเวทยิตนิโรธํ
สมาปนฺนสฺส สญฺญา จ เวทนา จ วูปสนฺตา โหนฺติ
ขีณาสวสฺส ภิกฺขุ ราโค วูปสนฺโต โหติ โทโส วูปสนฺโต
โหติ โมโห วูปสนฺโต โหติ
ฉยิมา ภิกฺขุ ปสฺสทฺธิโย ปฐมชฺฌานํ สมาปนฺนสฺส
วาจา ปฏิปฺปสฺสทฺธา โหติ ทุติยชฺฌานํ สมาปนฺนสฺส วิตกฺกวิจารา
ปฏิปฺปสฺสทฺธา โหนฺติ ตติยชฺฌานํ สมาปนฺนสฺส ปีติ
ปฏิปฺปสฺสทฺธา โหติ จตุตฺถชฺฌานํ สมาปนฺนสฺส อสฺสาสปสฺสาสา


ปฏิปฺปสฺสทฺธา โหนฺติ สญฺญาเวทยิตนิโรธํ สมาปนฺนสฺส สญฺญา
จ เวทนา จ ปฏิปฺปสฺสทฺธา โหนฺติ ขีณาสวสฺส ภิกฺขุโน
ราโค ปฏิปฺปสฺสทฺโธ โหติ โทโส ปฏิปฺปสฺสทฺโธ โหติ โมโห
ปฏิปฺปสฺสทฺโธ โหตีติ ปฐมํ
เสยฺยถาปิ ภิกฺขเว อากาเสปิ วิวิธา วาตา วายนฺติ
ปุรตฺถิมาปิ วาตา วายนฺติ ปจฺฉิมาปิ วาตา วายนฺติ อุตฺตราปิ
วาตา วายนฺติ ทกฺขิณาปิ วาตา วายนฺติ สรชาปิ วาตา
วายนฺติ อรชาปิ วาตา วายนฺติ สีตาปิ วาตา วายนฺติ อุณฺหาปิ
วาตา วายนฺติ ปริตฺตาปิ วาตา วายนฺติ อธิมตฺตาปิ วาตา
วายนฺติ เอวเมว โข ภิกฺขเว อิมสฺมึ กายสฺมึ วิวิธา เวทนา
อุปฺปชฺชนฺติ สุขาปิ เวทนา อุปฺปชฺชติ ทุกฺขาปิ เวทนา อุปฺปชฺชติ
อทุกฺขมสุขาปิ เวทนา อุปฺปชฺชตีติ
ยถาปิ วาตา อากาเส วายนฺติ วิวิธา ปุถู
ปุรตฺถิมา ปจฺฉิมา จาปิ อุตฺตรา อถ ทกฺขิณา
สรชา อรชา จาปิ สีตา อุณฺหา จ เอกทา
อธิมตฺตา ปริตฺตา จ ปุถู วายนฺติ มาลุตา
ตเถวิมสฺมึ กายสฺมึ สมุปฺปชฺชนฺติ เวทนา
สุขทุกฺขสมุปฺปตฺติ อทุกฺขมสุขา จ ยา
ยโตว ภิกฺขุ อาตาปี สมฺปชาโน นิรุชฺฌติ
ตโต โส เวทนา สพฺพา ปริชานาติ ปณฺฑิโต




โส เวทนา ปริญฺญาย ทิฏฺเฐ ธมฺเม อนาสโว
กายสฺส เภทา ธมฺมฏฺโฐ สงฺขํ นูเปติ เวทคูติ ทุติยํ
เสยฺยถาปิ ภิกฺขเว อากาเส วิวิธา วาตา วายนฺติ
ปุรตฺถิมาปิ วาตา วายนฺติ เป อธิมตฺตาปิ วาตา วายนฺติ
เอวเมว โข ภิกฺขเว อิมสฺมึ กายสฺมึ วิวิธา เวทนา อุปฺปชฺชนฺติ
สุขาปิ เวทนา อุปฺปชฺชติ ทุกฺขาปิ เวทนา อุปฺปชฺชติ อทุกฺขมสุขาปิ
เวทนา อุปฺปชฺชตีติ ตติยํ
เสยฺยถาปิ ภิกฺขเว อาคนฺตุกาคารํ ตตฺถ ปุรตฺถิมายปิ
ทิสาย อาคนฺตฺวา วาสํ กปฺเปนฺติ ปจฺฉิมายปิ ทิสาย อาคนฺตฺวา
วาสํ กปฺเปนฺติ อุตฺตรายปิ ทิสาย อาคนฺตฺวา วาสํ กปฺเปนฺติ
ทกฺขิณายปิ ทิสาย อาคนฺตฺวา วาสํ กปฺเปนฺติ ขตฺติยาปิ อาคนฺตฺวา
วาสํ กปฺเปนฺติ พฺราหฺมณาปิ อาคนฺตฺวา วาสํ กปฺเปนฺติ เวสฺสาปิ
อาคนฺตฺวา วาสํ กปฺเปนฺติ สุทฺทาปิ อาคนฺตฺวา วาสํ กปฺเปนฺติ
เอวเมว โข ภิกฺขเว อิมสฺมึ กายสฺมึ วิวิธา เวทนา อุปฺปชฺชนฺติ
สุขาปิ เวทนา อุปฺปชฺชติ ทุกฺขาปิ เวทนา อุปฺปชฺชติ อทุกฺขมสุขาปิ
เวทนา อุปฺปชฺชติ สามิสาปิ สุขา เวทนา อุปฺปชฺชติ
สามิสาปิ ทุกฺขา เวทนา อุปฺปชฺชติ สามิสาปิ อทุกฺขมสุขา เวทนา
อุปฺปชฺชติ นิรามิสาปิ สุขา เวทนา อุปฺปชฺชติ นิรามิสาปิ ทุกฺขา
เวทนา อุปฺปชฺชติ นิรามิสาปิ อทุกฺขมสุขา เวทนา อุปฺปชฺชตีติ
จตุตฺถํ



อถ โข อายสฺมา อานนฺโท เยน ภควา เตนุปสงฺกมิ
อุปสงฺกมิตฺวา เป เอกมนฺตํ นิสินฺโน โข อายสฺมา อานนฺโท
ภควนฺตํ เอตทโวจ กตมา นุ โข ภนฺเต เวทนา กตโม เวทนาสมุทโย
กตโม เวทนานิโรโธ กตมา เวทนานิโรธคามินี ปฏิปทา
โก เวทนาย อสฺสาโท โก เวทนาย อาทีนโว กึ เวทนาย
นิสฺสรณนฺติ ติสฺโส อิมา อานนฺท เวทนา สุขา เวทนา ทุกฺขา
เวทนา อทุกฺขมสุขา เวทนา อิมา วุจฺจติ อานนฺท เวทนา
ผสฺสสมุทยา เวทนาสมุทโย ผสฺสนิโรธา เวทนานิโรโธ อยเมว
อริโย อฏฺฐงฺคิโก มคฺโค เวทนานิโรธคามินี ปฏิปทา เสยฺยถีทํ
สมฺมาทิฏฺฐิ เป สมฺมาสมาธิ ยํ เวทนํ ปฏิจฺจ อุปฺปชฺชติ
สุขํ โสมนสฺสํ อยํ เวทนาย อสฺสาโท ยา เวทนา อนิจฺจา
ทุกฺขา วิปริณามธมฺมา อยํ เวทนาย อาทีนโว โย เวทนาย
ฉนฺทราควินโย ฉนฺทราคปฺปหานํ อิทํ เวทนาย นิสฺสรณํ
อถ โข ปนานนฺท มยา อนุปุพฺพสงฺขารานํ นิโรโธ
อกฺขาโต ปฐมชฺฌานํ สมาปนฺนสฺส วาจา นิรุทฺธา โหติ เป
สญฺญาเวทยิตนิโรธํ สมาปนฺนสฺส สญฺญา จ เวทนา จ นิรุทฺธา
โหนฺติ ขีณาสวสฺส ภิกฺขุโน ราโค นิรุทฺโธ โหติ โทโส
นิรุทฺโธ โหติ โมโห นิรุทฺโธ โหติ
อถ โข ปนานนฺท มยา อนุปุพฺพสงฺขารานํ วูปสโม
อกฺขาโต ปฐมชฺฌานํ สมาปนฺนสฺส วาจา วูปสนฺตา โหติ เป



สญฺญาเวทยิตนิโรธํ สมาปนฺนสฺส สญฺญา จ เวทนา จ วูปสนฺตา
โหนฺติ ขีณาสวสฺส ภิกฺขุโน ราโค วูปสนฺโต โหติ โทโส
วูปสนฺโต โหติ โมโห วูปสนฺโต โหติ
อถ โข ปนานนฺท มยา อนุปุพฺพสงฺขารานํ ปฏิปฺปสฺสทฺธิ
อกฺขาตา ปฐมชฺฌานํ สมาปนฺนสฺส วาจา ปฏิปฺปสฺสทฺธา โหติ
เป อากาสานญฺจายตนํ สมาปนฺนสฺส รูปสญฺญา ปฏิปฺปสฺสทฺธา
โหติ วิญฺญาณญฺจายตนํ สมาปนฺนสฺส อากาสานญฺจายตนสญฺญา
ปฏิปฺปสฺสทฺธา โหติ อากิญฺจญฺญายตนํ สมาปนฺนสฺส วิญฺญาณญฺจายตนสญฺญา
ปฏิปฺปสฺสทฺธา โหติ เนวสญฺญานาสญฺญายตนํ
สมาปนฺนสฺส อากิญฺจญฺญายตนสญฺญา ปฏิปฺปสฺสทฺธา โหติ สญฺญาเวทยิตนิโรธํ
สมาปนฺนสฺส สญฺญา จ เวทนา จ ปฏิปฺปสฺสทฺธา
โหนฺติ ขีณาสวสฺส ภิกฺขุโน ราโค ปฏิปฺปสฺสทฺโธ โหติ โทโส
ปฏิปฺปสฺสทฺโธ โหติ โมโห ปฏิปฺปสฺสทฺโธ โหตีติ ปญฺจมํ
อถ โข อายสฺมา อานนฺโท เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺนํ โข อายสฺมนฺตํ อานนฺทํ ภควา เอตทโวจ กตมา นุ โข อานนฺท
เวทนา กตโม เวทนาสมุทโย กตโม เวทนานิโรโธ กตมา
เวทนานิโรธคามินี ปฏิปทา โก เวทนาย อสฺสาโท โก เวทนาย
อาทีนโว กึ เวทนาย นิสฺสรณนฺติ ภควํมูลกา โน ภนฺเต ธมฺมา
ภควํเนตฺติกา ภควํปฏิสรณา สาธุ ภนฺเต ภควนฺตญฺเญว ปฏิภาตุ



เอตสฺส ภาสิตสฺส อตฺโถ ภควโต สุตฺวา ภิกฺขู ธาเรสฺสนฺตีติ
เตนหิ อานนฺท สุโณหิ สาธุกํ มนสิกโรหิ ภาสิสฺสามีติ
เอวํ ภนฺเตติ โข อายสฺมา อานนฺโท ภควโต ปจฺจสฺโสสิ
ภควา เอตทโวจ ติสฺโส อิมา อานนฺท เวทนา สุขา เวทนา
ทุกฺขา เวทนา อทุกฺขมสุขา เวทนา อิมา วุจฺจนฺติ อานนฺท
เวทนา เป ผสฺสสมุทยา เป ขีณาสวสฺส ภิกฺขุโน ราโค
ปฏิปฺปสฺสทฺโธ โหติ โทโส ปฏิปฺปสฺสทฺโธ โหติ โมโห
ปฏิปฺปสฺสทฺโธ โหตีติ ฉฏฺฐํ
อถ โข สพฺพหุลา ภิกฺขู เยน ภควา เตนุปสงฺกมึสุ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุ เอกมนฺตํ
นิสินฺนา โข เต ภิกฺขู ภควนฺตํ เอตทโวจุํ กตมา นุ โข ภนฺเต เวทนา
กตโม เวทนาสมุทโย กตโม เวทนานิโรโธ กตมา เวทนานิโรธคามินี
ปฏิปทา โก เวทนาย อสฺสาโท โก เวทนาย อาทีนโว กึ
เวทนาย นิสฺสรณนฺติ ติสฺโส อิมา ภิกฺขเว เวทนา สุขา เวทนา
ทุกฺขา เวทนา อทุกฺขมสุขา เวทนา อิมา วุจฺจนฺติ ภิกฺขเว
เวทนา ผสฺสสมุทยา เวทนาสมุทโย ผสฺสนิโรธา เวทนานิโรโธ
อยเมว อริโย อฏฺฐงฺคิโก มคฺโค เวทนานิโรธคามินี ปฏิปทา
เสยฺยถีทํ สมฺมาทิฏฺฐิ เป สมฺมาสมาธิ ยํ เวทนํ ปฏิจฺจ
อุปฺปชฺชติ สุขํ โสมนสฺสํ อยํ เวทนาย อสฺสาโท ยา เวทนา
อนิจฺจา ทุกฺขา วิปริณามธมฺมา อยํ เวทนาย อาทีนโว โย


เวทนาย ฉนฺทราควินโย ฉนฺทราคปฺปหานํ อิทํ เวทนาย นิสฺสรณํ
อถ โข ปน ภิกฺขเว มยา อนุปุพฺพสงฺขารานํ นิโรโธ
อกฺขาโต ปฐมชฺฌานํ สมาปนฺนสฺส วาจา นิรุทฺธา โหติ เป
ขีณาสวสฺส ภิกฺขุโน ราโค นิรุทฺโธ โหติ โทโส นิรุทฺโธ โหติ
โมโห นิรุทฺโธ โหติ
อถ โข ปน ภิกฺขเว มยา อนุปุพฺพสงฺขารานํ วูปสโม
อกฺขาโต ปฐมชฺฌานํ สมาปนฺนสฺส วาจา วูปสนฺตา โหติ เป
ขีณาสวสฺส ภิกฺขุโน ราโค วูปสนฺโต โหติ โทโส วูปสนฺโต โหติ
โมโห วูปสนฺโต โหติ
ฉยิมา ภิกฺขเว ปสฺสทฺธิโย ปฐมชฺฌานํ สมาปนฺนสฺส
วาจา ปฏิปฺปสฺสทฺธา โหติ ทุติยชฺฌานํ สมาปนฺนสฺส วิตกฺกวิจารา
ปฏิปฺปสฺสทฺธา โหนฺติ ตติยชฺฌานํ สมาปนฺนสฺส ปีติ ปฏิปฺปสฺสทฺธา
โหติ จตุตฺถชฺฌานํ สมาปนฺนสฺส อสฺสาสปสฺสาสา ปฏิปฺปสฺสทฺธา
โหนฺติ สญฺญาเวทยิตนิโรธํ สมาปนฺนสฺส สญฺญา จ เวทนา จ
ปฏิปฺปสฺสทฺธา โหนฺติ ขีณาสวสฺส ภิกฺขุโน ราโค ปฏิปฺปสฺสทฺโธ
โหติ โทโส ปฏิปฺปสฺสทฺโธ โหติ โมโห ปฏิปฺปสฺสทฺโธ โหตีติ
สตฺตมํ
อถ โข สมฺพหุลา ภิกฺขู เยน ภควา เตนุปสงฺกมึสุ
อุปสงฺกมิตฺวา เป เอกมนฺตํ นิสินฺเน โข เต ภิกฺขู ภควา
เอตทโวจ กตมา นุ โข ภกฺขเว เวทนา กตโม เวทนาสมุทโย


กตโม เวทนานิโรโธ กตมา เวทนานิโรธคามินี ปฏิปทา โก
เวทนาย อสฺสาโท โก เวทนาย อาทีนโว กึ เวทนาย นิสฺสรณนฺติ
ภควํมูลกา โน ภนฺเต ธมฺมา เป ติสฺโส อิมา ภิกฺขเว เวทนา
สุขา เวทนา ทุกฺขา เวทนา อทุกฺขมสุขา เวทนา อิมา วุจฺจนฺติ
ภิกฺขเว เวทนา ผสฺสสมุทยา ยถา ปุริมสุตฺตนฺโต วิตฺถาริโต
ตถา วิตฺถาเรตพฺโพ - อฏฺฐมํ
อถ โข ปญฺจกงฺโค ฐปติ เยนายสฺมา อุทายิ
เตนุปสงฺกมิ อุปสงฺกมิตฺวา อายสฺมนฺตํ อุทายึ อภิวาเทตฺวา เอกมนฺตํ
นิสีทิ เอกมนฺตํ นิสินฺโน โข ปญฺจกงฺโค ฐปติ อายสฺมนฺตํ อุทายึ
เอตทโวจ กติ นุ โข ภนฺเต อุทายิ เวทนา วุตฺตา ภควตาติ
ติสฺโส โข คหปติ เวทนา วุตฺตา ภควตา สุขา เวทนา ทุกฺขา
เวทนา อทุกฺขมสุขา เวทนา อิมา โข คหปติ ติสฺโส เวทนา
วุตฺตา ภควตาติ
เอวํ วุตฺเต ปญฺจกงฺโค ฐปติ อายสฺมนฺตํ อุทายึ เอตทโวจ
น โข ภนฺเต อุทายิ ติสฺโส เวทนา วุตฺตา ภควตา เทฺว เวทนา
วุตฺตา ภควตา สุขา เวทนา ทุกฺขา เวทนา ยายํ ภนฺเต
อทุกฺขมสุขา เวทนา สนฺตสฺมึ เอสา ปณีเต สุเข วุตฺตา ภควตาติ
ทุติยมฺปิ โข อายสฺมา อุทายิ ปญฺจกงฺคํ ฐปตึ เอตทโวจ น โข
คหปติ เทฺว เวทนา วุตฺตา ภควตา ติสฺโส เวทนา วุตฺตา ภควตา
สุขา เวทนา ทุกฺขา เวทนา อทุกฺขมสุขา เวทนา อิมา ติสฺโส



เวทนา วุตฺตา ภควตาติ ทุติยมฺปิ โข ปญฺจกงฺโค ฐปติ อายสฺมนฺตํ
อุทายึ เอตทโวจ น โข ภนฺเต อุทายิ ติสฺโส เวทนา วุตฺตา
ภควตา เทฺว เวทนา วุตฺตา ภควตา สุขา เวทนา ทุกฺขา
เวทนา ยายํ ภนฺเต อทุกฺขมสุขา เวทนา สนฺตสฺมึ เอสา ปณีเต
สุเข วุตฺตา ภควตาติ ตติยมฺปิ โข อายสฺมา อุทายิ ปญฺจกงฺคํ
ฐปตึ เอตทโวจ น โข คหปติ เทฺว เวทนา วุตฺตา ภควตา ติสฺโส
เวทนา วุตฺตา ภควตา สุขา เวทนา ทุกฺขา เวทนา อทุกฺขมสุขา
เวทนา อิมา ติสฺโส เวทนา วุตฺตา ภควตาติ ตติยมฺปิ
โข ปญฺจกงฺโค ฐปติ อายสฺมนฺตํ อุทายี เอตทโวจ น โข ภนฺเต
อุทายิ ติสฺโส เวทนา วุตฺตา ภควตา เทฺว เวทนา วุตฺตา
ภควตา สุขา เวทนา ทุกฺขา เวทนา ยายํ ภนฺเต อทุกฺขมสุขา
เวทนา สนฺตสฺมึ เอสา ปณีเต สุเข วุตฺตา ภควตาติ เนว
อสกฺขิ อายสฺมา อุทายิ ปญฺจกงฺคํ ฐปตึ สญฺญาเปตุํ น ปนาสกฺขิ
ปญฺจกงฺโค ฐปติ อายสฺมนฺตํ อุทายึ สญฺญาเปตุํ
อสฺโสสิ โข อายสฺมา อานนฺโท อายสฺมโต อุทายิสฺส
ปญฺจกงฺเคน ฐปตินา สทฺธึ อิมํ กถาสลฺลาปํ อถ โข อายสฺมา
อานนฺโท เยน ภควา เตนุปสงฺกมิ อุปสงฺกมิตฺวา เอกมนฺตํ นิสีทิ
เอกมนฺตํ นิสินฺโน โข อายสฺมา อานนฺโท ยาวตโก อายสฺมโต
อุทายิสฺส ปญฺจกงฺเคน ฐปตินา สทฺธึ อโหสิ กถาสลฺลาโป ตมฺปิ
สพฺพํ ภควโต อาโรเจสิ สนฺตเมว โข อานนฺท ปริยายํ



ปญฺจกงฺโค ฐปติ อุทายิสฺส ภิกฺขุโน นาพฺภนุโมทิ สนฺตํ จ ปนานนฺท
ปริยายํ อุทายิ ภิกฺขุ ปญฺจกงฺคสฺส ฐปติโน นาพฺภนุโมทิ
เทฺวปิ มยา อานนฺท เวทนา วุตฺตา ปริยาเยน ติสฺโส
มยา เวทนา วุตฺตา ปริยาเยน ปญฺจปิ มยา เวทนา วุตฺตา
ปริยาเยน ฉปิ มยา เวทนา วุตฺตา ปริยาเยน อฏฺฐารสาปิ มยา เวทนา
วุตฺตา ปริยาเยน ฉตฺตึสาปิ มยา เวทนา วุตฺตา ปริยาเยน
อฏฺฐสตํปิ มยา เวทนา วุตฺตา ปริยาเยน เอวํ ปริยาเยน เทสิโต
อานนฺท มยา ธมฺโม เอวํ ปริยาเยน เทสิเต โข อานนฺท มยา
ธมฺเม เย อญฺญมญฺญสฺส สุภาสิตํ สุลปิตํ น สมนุมญฺญิสฺสนฺติ น
สมนุชานิสฺสนฺติ น สมนุโมทิสฺสนฺติ เตสํ เอตํ ปาฏิกงฺขํ ภณฺฑนชาตา
กลหชาตา วิวาทาปนฺนา อญฺญมญฺญํ มุขสตฺตีหิ วิตุทนฺตา
วิหริสฺสนฺติ เอวํ ปริยายเทสิโต โข อานนฺท มยา ธมฺโม
เอวํ ปริยายเทสิเต โข อานนฺท มยา ธมฺเม เย อญฺญมญฺญสฺส
สุภาสิตํ สุลปิตํ สมนุมญฺญิสฺสนฺติ สมนุชานิสฺสนฺติ สมนุโมทิสฺสนฺติ
เตสํ เอตํ ปาฏิกงฺขํ สมคฺคา สมฺโมทมานา อวิวทมานา ขีโรทกีภูตา
อญฺญมญฺญํ ปิยจกฺขูหิ สมฺปสฺสนฺตา วิหริสฺสนฺติ
ปญฺจิเม อานนฺท กามคุณา กตเม ปญฺจ จกฺขุวิญฺเญยฺยา
รูปา อิฏฺฐา กนฺตา มนาปา ปิยรูปา กามูปสญฺหิตา
รชนิยา เป กายวิญฺเญยฺยา โผฏฺฐพฺพา อิฏฺฐา กนฺตา มนาปา
ปิยรูปา กามูปสญฺหิตา รชนิยา อิเม โข อานนฺท ปญฺจ



กามคุณา ยํ โข อานนฺท อิเม ปญฺจ กามคุเณ ปฏิจฺจ
อุปฺปชฺชติ สุขํ โสมนสฺสํ อิทํ วุจฺจติ กามสุขํ
เย โข อานนฺท เอวํ วเทยฺยุํ เอตํ ปรมํ สนฺตํ สุขํ
โสมนสฺสํ ปฏิสํเวเทนฺตีติ อิทํ เนสาหํ นานุชานามิ ตํ กิสฺส
เหตุ อตฺถานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ
กตมญฺจานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ อิธานนฺท ภิกฺขุ วิวิจฺเจว กาเมหิ วิวิจฺจ
อกุสเลหิ ธมฺเมหิ สวิตกฺกํ สวิจารํ วิเวกชํ ปีติสุขํ ปฐมชฺฌานํ
อุปสมฺปชฺช วิหรติ อิทํ โข อานนฺท เอตมฺหา สุขา อญฺญํ
สุขํ อภิกฺกนฺตตรญฺจ ปณีตตรญฺจ เย โข อานนฺท เอวํ วเทยฺยุํ
เอตํ ปรมํ สนฺตํ สุขํ โสมนสฺสํ ปฏิสํเวเทนฺตีติ อิทํ เนสาหํ
นานุชานามิ ตํ กิสฺส เหตุ อตฺถานนฺท เอตมฺหา สุขา อญฺญํ
สุขํ อภิกฺกนฺตตรญฺจ ปณีตตรญฺจ
กตมญฺจานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ อิธานนฺท ภิกฺขุ วิตกฺกวิจารานํ วูปสมา
อชฺฌตฺตํ สมฺปสาทนํ เจตโส เอโกทิภาวํ อวิตกฺกํ อวิจารํ สมาธิชํ
ปีติสุขํ ทุติยชฺฌานํ อุปสมฺปชฺช วิหรติ อิทํ โข อานนฺท เอตมฺหา
สุขา อญฺญํ สุขํ อภิกฺกนฺตตรญฺจ ปณีตตรญฺจ เย โข อานนฺทฐ
เอวํ วเทยฺยุํ เอตํ ปรมํ สนฺตํ สุขํ โสมนสฺสํ ปฏิสํเวเทนฺตีติ



อิทํ เนสาหํ นานุชานามิ ตํ กิสฺส เหตุ อตฺถานนฺท เอตมฺหา
สุขา อญฺญํ สุขํ อภิกฺกนฺตตรญฺจ ปณีตตรญฺจ
กตมญฺจานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ อิธานนฺท ภิกฺขุ ปีติยา จ วิราคา อุเปกฺขโก
จ วิหรติ สโต จ สมฺปชาโน สุขญฺจ กาเยน ปฏิสํเวเทติ ยนฺตํ
อริยา อาจิกฺขนฺติ อุเปกฺขโก สติมา สุขวิหารีติ ตติยชฺฌานํ
อุปสมฺปชฺช วิหรติ อิทํ โข อานนฺท เอตมฺหา สุขา อญฺญํ สุขํ
อภิกฺกนฺตตรญฺจ ปณีตตรญฺจ เย โข อานนฺท เอวํ วเทยฺยุํ
เอตํ ปรมํ สนฺตํ สุขํ โสมนสฺสํ ปฏิสํเวเทนฺตีติ อิทํ เนสาหํ
นานุชานามิ ตํ กิสฺส เหตุ อตฺถานนฺท เอตมฺหา สุขา อญฺญํ
สุขํ อภิกฺกนฺตตรญฺจ ปณีตตรญฺจ
กตมญฺจานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ อิธานนฺท ภิกฺขุ สุขสฺส จ ปหานา ทุกฺขสฺส
จ ปหานา ปุพฺเพว โสมนสฺสโทมนสฺสานํ อตฺถงฺคมา อทุกฺขมสุขํ
อุเปกฺขาสติปาริสุทฺธึ จตุตฺถชฺฌานํ อุปสมฺปชฺช วิหรติ อิทํ โข
อานนฺท เอตมฺหา สุขา อญฺญํ สุขํ อภิกฺกนฺตตรญฺจ ปณีตตรญฺจ
เย โข อานนฺท เอวํ วเทยฺยุํ เอตํ ปรมํ สนฺตํ สุขํ
โสมนสฺสํ ปฏิสํเวเทนฺตีติ อิทํ เนสาหํ นานุชานามิ ตํ กิสฺส
เหตุ อตฺถานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ


กตมญฺจานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ อิธานนฺท ภิกฺขุ สพฺพโส รูปสญฺญานํ สมติกฺกมา
ปฏิฆสญฺญานํ อตฺถงฺคมา นานตฺตสญฺญานํ อมนสิการา อนนฺโต
อากาโสติ อากาสานญฺจายตนํ อุปสมฺปชฺช วิหรติ อิทํ โข อานนฺท
เอตมฺหา สุขา อญฺญํ สุขํ อภิกฺกนฺตตรญฺจ ปณีตตรญฺจ เย โข
อานนฺท เอวํ วเทยฺยุํ เอตํ ปรมํ สนฺตํ สุขํ โสมนสฺสํ ปฏิสํเวเทนฺตีติ
อิทํ เนสาหํ นานุชานามิ ตํ กิสฺส เหตุ อตฺถานนฺท เอตมฺหา
สุขา อญฺญํ สุขํ อภิกฺกนฺตตรญฺจ ปณีตตรญฺจ
กตมญฺจานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ อิธานนฺท ภิกฺขุ สพฺพโส อากาสานญฺจายตนํ
สมติกฺกมฺม อนนฺตํ วิญฺญาณนฺติ วิญฺญาณญฺจายตนํ อุปสมฺปชฺช
วิหรติ อิทํ โข อานนฺท เอตมฺหา สุขา อญฺญํ สุขํ อภิกฺกนฺตตรญฺจฆ
ปณีตตรญฺจ เย โข อานนฺท เอวํ วเทยฺยุํ เอตํ ปรมํ
สนฺตํ สุขํ โสมนสฺสํ ปฏิสํเวเทนฺตีติ อิทํ เนสาหํ นานุชานามิ
ตํ กิสฺส เหตุ อตฺถานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ
กตมญฺจานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ อิธานนฺท ภิกฺขุ สพฺพโส วิญฺญาณญฺจายตนํ
สมติกฺกมฺม นตฺถิ กิญฺจีติ อากิญฺจญฺญายตนํ อุปสมฺปชฺช วิหรติ
อิทํ โข อานนฺท เอตมฺหา สุขา อญฺญํ สุขํ อภิกฺกนฺตตรญฺจ


ปณีตตรญฺจ เย โข อานนฺท เอวํ วเทยฺยุํ เอตํ ปรมํ สนฺตํ
สุขํ โสมนสฺสํ ปฏิสํเวเทนฺตีติ อิทํ เนสาหํ นานุชานามิ ตํ
กิสฺส เหตุ อตฺถานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ
กตมญฺจานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ อิธานนฺท ภิกฺขุ สพฺพโส อากิญฺจญฺญายตนํ
สมติกฺกมฺม เนวสญฺญานาสญฺญายตนํ อุปสมฺปชฺช วิหรติ อิทํ
โข อานนฺท เอตมฺหา สุขา อญฺญํ สุขํ อภิกฺกนฺตตรญฺจ ปณีตตรญฺจ
เย โข อานนฺท เอวํ วเทยฺยุํ เอตํ ปรมํ สนฺตํ สุขํ
โสมนสฺสํ ปฏิสํเวเทนฺตีติ อิทํ เนสาหํ นานุชานามิ ตํ กิสฺส
เหตุ อตฺถานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ
กตมญฺจานนฺท เอตมฺหา สุขา อญฺญํ สุขํ อภิกฺกนฺตตรญฺจ
ปณีตตรญฺจ อิธานนฺท ภิกฺขุ สพฺพโส เนวสญฺญานาสญฺญายตนํ
สมติกฺกมฺม สญฺญาเวทยิตนิโรธํ อุปสมฺปชฺช วิหรติ
อิทํ โข อานนฺท เอตมฺหา สุขา อญฺญํ สุขํ อภิกฺกนฺตตรญฺจ ปณีตตรญฺจ
ฐานํ โข ปเนตํ อานนฺท วิชฺชติ ยํ อญฺญติตฺถิยา
ปริพฺพาชกา เอวํ วเทยฺยุํ สญฺญาเวทยิตนิโรธํ สมโณ โคตโม อาห
ตญฺจ สุขสฺมึ ปญฺญเปติ ตยิทํ กึสุ ตยิทํ กถํสูติ เอวํวาทิโน
อานนฺท อญฺญติตฺถิยา ปริพฺพาชกา เอวมสฺสุ วจนียา น โข


อาวุโส ภควา สุขญฺเญว เวทนํ สนฺธาย สุขสฺมึ ปญฺญเปติ
ยตฺถ ยตฺถาวุโส สุขํ อุปลพฺภติ ยหึ ยหึ ตํ ตํ ตถาคโต
สุขสฺมึ ปญฺญเปตีติ นวมํ
เทฺวปิ มยา ภิกฺขเว เวทนา วุตฺตา ปริยาเยน ติสฺโสปิ
มยา เวทนา วุตฺตา ปริยาเยน ปญฺจปิ มยา เวทนา วุตฺตา
ปริยาเยน ฉปิ มยา เวทนา วุตฺตา ปริยาเยน อฏฺฐารสาปิ
มยา เวทนา วุตฺตา ปริยาเยน ฉตฺตึสาปิ มยา เวทนา วุตฺตา
ปริยาเยน อฏฺฐสตํปิ มยา เวทนา วุตฺตา ปริยาเยน เอวํ
ปริยายเทสิโต ภิกฺขเว มยา ธมฺโม เอวํ ปริยายเทสิเต โข
ภิกฺขเว มยา ธมฺเม เย อญฺญมญฺญสฺส สุภาสิตํ สุลปิตํ น
สมนุมญฺญิสฺสนฺติ น สมนุชานิสฺสนฺติ น สมนุโมทิสฺสนฺติ เตสํ
เอตํ ปาฏิกงฺขํ ภณฺฑนชาตา กลหชาตา วิวาทาปนฺนา อญฺญมญฺญํ
มุขสตฺตีหิ วิตุทนฺตา วิหริสฺสนฺตีติ เอวํ ปริยายเทสิโต ภิกฺขเว
มยา ธมฺโม เอวํ ปริยายเทสิเต โข ภิกฺขเว มยา ธมฺเม เย
อญฺญมญฺญสฺส สุภาสิตํ สุลปิตํ สมนุมญฺญิสฺสนฺติ สมนุชานิสฺสนฺติ
สมนุโมทิสฺสนฺติ เตสํ เอตํ ปาฏิกงฺขํ สมคฺคา สมฺโมทมานา
อวิวทมานา ขีโรทกีภูตา อญฺญมญฺญํ ปิยจกฺขูหิ สมฺปสฺสนฺตา
วิหริสฺสนฺตีติ
ปญฺจิเม ภิกฺขเว กามคุณา เป ฐานํ โข ปเนตํ
ภิกฺขเว วิชฺชติ ยํ อญฺญติตฺถิยา ปริพฺพาชกา เอวํ วเทยฺยุํ



สญฺญาเวทยิตนิโรธํ สมโณ โคตโม อาห ตญฺจ สุขสฺมึ ปญฺญเปติ
ตยิทํ กึสุ ตยิทํ กถํสูติ เอวํวาทิโน ภิกฺขเว อญฺญติตฺถิยา
ปริพฺพาชกา เอวมสฺสุ วจนียา น โข อาวุโส ภควา สุขญฺเญว
เวทนํ สนฺธาย สุขสฺมึ ปญฺญเปติ ยตฺถ ยตฺถ อาวุโส สุขํ
อุปลพฺภติ ยหึ ยหึ ตํ ตํ ตถาคโต สุขสฺมึ ปญฺญเปตีติ
ทสมํ
รโหคตวคฺโค ทุติโย
ตสฺสุทฺทานํ
รโหคตา เทฺว วาตา จ นิวาสา เทฺว อานนฺทกา
สมฺพหุลา จ เทฺว วุตฺตา ปญฺจกงฺโค จ ภิกฺขุนาติ







อฏฺฐสตปริยายวคฺโค ตติโย
เอกํ สมยํ ภควา ราชคเห วิหรติ เวฬุวเน กลนฺทกนิวาเป
อถ โข โมฬิยสิวโก ปริพฺพาชโก เยน ภควา เตนุปสงฺกมิ
อุปสงฺกมิตฺวา ภควตา สทฺธึ สมฺโมทิ สมฺโมทนียํ กถํ สาราณียํ
วีติสาเรตฺวา เอกมนฺตํ นิสีทิ เอกมนฺตํ นิสินฺโน โข โมฬิยสิวโก
ปริพฺพาชโก ภควนฺตํ เอตทโวจ สนฺติ โภ โคตม เอเก
สมณพฺราหฺมณา เอวํวาทิโน เอวํทิฏฺฐิโน ยงฺกิญฺจายํ ปุริสปุคฺคโล
ปฏิสํเวเทติ สุขํ วา ทุกฺขํ วา อทุกฺขมสุขํ วา สพฺพนฺตํ ปุพฺเพกตเหตูติ
อิธ ปน ภวํ โคตโม กิมาหาติ ปิตฺตสมุฏฺฐานานิปิ
โข สิวก อิเธกจฺจานิ เวทยิตานิ อุปฺปชฺชนฺติ
สามํปิ โข เอตํ สิวก เอวํ เวทิตพฺพํ ยถา ปิตฺตสมุฏฺฐานานิปิ
อิเธกจฺจานิ เวทยิตานิ อุปฺปชฺชนฺติ โลกสฺสปิ โข เอตํ สิวก
สจฺจสมฺมตํ ยถา ปิตฺตสมุฏฺฐานานิปิ อิเธกจฺจานิ เวทยิตานิ
อุปฺปชฺชนฺติ ตตฺร สิวก เย เต สมณพฺราหฺมณา เอวํวาทิโน
เอวํทิฏฺฐิโน ยงฺกิญฺจายํ ปุริสปุคฺคโล ปฏิสํเวทยติ สุขํ วา ทุกฺขํ วา
อทุกฺขมสุขํ วา สพฺพนฺตํ ปุพฺเพกตเหตูติ ยญฺจ สามํ ญาตํ
ตญฺจ อติธาวนฺติ ยํ โลเก สจฺจสมฺมตํ ตญฺจ อติธาวนฺติ
ตสฺมา เตสํ สมณพฺราหฺมณานํ มิจฺฉาติ วทามิ เสมฺหสมุฏฺฐานานิปิ
โข สิวก เป วาตสมุฏฺฐานานิปิ โข สิวก




เป สนฺนิปาตสมุฏฺฐานานิปิ โข สิวก เป อุตุปริณามชานิปิ
โข สิวก วิสมปริหารชานิปิ โข สิวก โอปกฺกมิกานิปิ โข
สิวก เป กมฺมวิปากชานิปิ โข สิวก อิเธกจฺจานิ เวทยิตานิ
อุปฺปชฺชนฺติ สามํปิ โข เอตํ สิวก เอวํ เวทิตพฺพํ ยถา กมฺมวิปากชานิปิ
อิเธกจฺจานิ เวทยิตานิ อุปฺปชฺชนฺติ โลกสฺสปิ โข เอตํ
สิวก สจฺจสมฺมตํ ยถา กมฺมวิปากชานิปิ อิเธกจฺจานิ เวทยิตานิ
อุปฺปชฺชนฺติ ตตฺถ สิวก เย เต สมณพฺราหฺมณา เอวํวาทิโน
เอวํทิฏฺฐิโน ยงฺกิญฺจายํ ปุริสปุคฺคโล ปฏิสํเวทยติ สุขํ วา ทุกฺขํ วา
อทุกฺขมสุขํ วา สพฺพนฺตํ ปุพฺเพกตเหตูติ ยญฺจ สามํ ญาตํ
ตญฺจ อติธาวนฺติ ยํ โลเก สจฺจสมฺมตํ ตญฺจ อติธาวนฺติ
ตสฺมา เตสํ สมณพฺราหฺมณานํ มิจฺฉาติ วทามีติ
เอวํ วุตฺเต โมฬิยสิวโก ปริพฺพาชโก ภควนฺตํ เอตทโวจ
อภิกฺกนฺตํ โภ โคตม อภิกฺกนฺตํ โภ โคตม อุปาสกํ มํ ภวํ
โคตโม ธาเรตุ อชฺชตคฺเค ปาณุเปตํ สรณงฺคตนฺติ
ปิตฺตํ เสมฺหญฺจ วาโต จ สนฺนิปาตา อุตูนิ จ
วิสมํ โอปกฺกมิกญฺจ กมฺมวิปาเกน อฏฺฐมีติ ปฐมํ
อฏฺฐสตปริยายํ โว ภิกฺขเว ธมฺมปริยายํ เทสิสฺสามิ
ตํ สุณาถ กตโม จ ภิกฺขเว อฏฺฐสตปริยาโย ธมฺมปริยาโย
เทฺวปิ มยา ภิกฺขเว เวทนา วุตฺตา ปริยาเยน ติสฺโสปิ มยา
เวทนา วุตฺตา ปริยาเยน ปญฺจปิ มยา เวทนา วุตฺตา ปริยาเยน



ฉปิ มยา เวทนา วุตฺตา ปริยาเยน อฏฺฐารสาปิ มยา เวทนา
วุตฺตา ปริยาเยน ฉตฺตึสาปิ มยา เวทนา วุตฺตา ปริยาเยน
อฏฺฐสตํปิ มยา เวทนา วุตฺตา ปริยาเยน
กตมา จ ภิกฺขเว เทฺว เวทนา กายิกา จ เจตสิกา
จ อิมา วุจฺจนฺติ ภิกฺขเว เทฺว เวทนา
กตมา จ ภิกฺขเว ติสฺโส เวทนา สุขา เวทนา ทุกฺขา
เวทนา อทุกฺขมสุขา เวทนา อิมา วุจฺจนฺติ ภิกฺขเว ติสฺโส
เวทนา
กตมา จ ภิกฺขเว ปญฺจ เวทนา สุขินฺทฺริยํ ทุกฺขินฺทฺริยํ
โสมนสฺสินฺทฺริยํ โทมนสฺสินฺทฺริยํ อุเปกฺขินฺทฺริยํ อิมา วุจฺจนฺติ
ภิกฺขเว ปญฺจ เวทนา
กตมา จ ภิกฺขเว ฉ เวทนา จกฺขุสมฺผสฺสชา เวทนา
เป มโนสมฺผสฺสชา เวทนา อิมา วุจฺจนฺติ ภิกฺขเว
ฉ เวทนา
กตมา จ ภิกฺขเว อฏฺฐารส เวทนา ฉ โสมนสฺสูปวิจารา
ฉ โทมนสฺสูปวิจารา ฉ อุเปกฺขูปวิจารา อิมา วุจฺจนฺติ ภิกฺขเว
อฏฺฐารส เวทนา
กตมา จ ภิกฺขเว ฉตฺตึส เวทนา ฉ เคหสิตานิ
โสมนสฺสานิ ฉ เนกฺขมฺมสิตานิ โสมนสฺสานิ ฉ เคหสิตานิ
โทมนสฺสานิ ฉ เนกฺขมฺมสิตานิ โทมนสฺสานิ ฉ เคหสิตา


อุเปกฺขา ฉ เนกฺขมฺมสิตา อุเปกฺขา อิมา วุจฺจนฺติ ภิกฺขเว
ฉตฺตึส เวทนา
กตมา จ ภิกฺขเว อฏฺฐสตํ เวทนา อตีตา ฉตฺตึส
เวทนา อนาคตา ฉตฺตึส เวทนา ปจฺจุปฺปนฺนา ฉตฺตึส เวทนา
อิมา วุจฺจนฺติ ภิกฺขเว อฏฺฐสตํ เวทนา อยํปิ โข ภิกฺขเว
อฏฺฐสตปริยาโย ธมฺมปริยาโยติ ทุติยํ
อถ โข อญฺญตโร ภิกฺขุ เยน ภควา เตนุปสงฺกมิ
เป เอกมนฺตํ นิสินฺโน โข โส ภิกฺขุ ภควนฺตํ เอตทโวจ กตมา
นุ โข ภนฺเต เวทนา กตโม เวทนาสมุทโย กตมา เวทนาสมุทยคามินี
ปฏิปทา กตโม เวทนานิโรโธ กตมา เวทนานิโรธคามินี
ปฏิปทา โก เวทนาย อสฺสาโท โก อาทีนโว กึ นิสฺสรณนฺติ
ติสฺโส อิมา ภิกฺขุ เวทนา สุขา เวทนา ทุกฺขา เวทนา อทุกฺขมสุขา
เวทนา อิมา วุจฺจนฺติ ภิกฺขุ เวทนา ผสฺสสมุทยา
เวทนาสมุทโย ตณฺหา เวทนาสมุทยคามินี ปฏิปทา ผสฺสนิโรธา
เวทนานิโรโธ อยเมว อริโย อฏฺฐงฺคิโก มคฺโค เวทนานิโรธคามินี
ปฏิปทา เสยฺยถีทํ สมฺมาทิฏฺฐิ เป สมฺมาสมาธิ ยํ
เวทนํ ปฏิจฺจ อุปฺปชฺชติ สุขํ โสมนสฺสํ อยํ เวทนาย อสฺสาโท
ยา เวทนา อนิจฺจา ทุกฺขา วิปริณามธมฺมา อยํ เวทนาย อาทีนโว
โย เวทนาย ฉนฺทราควินโย ฉนฺทราคปฺปหานํ อิทํ เวทนาย
นิสฺสรณนฺติ ตติยํ


ปุพฺเพ เม ภิกฺขเว สมฺโพธา อนภิสมฺพุทฺธสฺส
โพธิสตฺตสฺเสว สโต เอตทโหสิ กตมา นุ โข เวทนา กตโม
เวทนาสมุทโย กตมา เวทนาสมุทยคามินี ปฏิปทา กตโม
เวทนานิโรโธ กตมา เวทนานิโรธคามินี ปฏิปทา โก เวทนาย อสฺสาโท
โก อาทีนโว กึ นิสฺสรณนฺติ ตสฺส มยฺหํ ภิกฺขเว เอตทโหสิ
ติสฺโส อิมา เวทนา สุขา เวทนา ทุกฺขา เวทนา อทุกฺขมสุขา
เวทนา อิมา วุจฺจนฺติ เวทนา ผสฺสสมุทยา เวทนาสมุทโย
ตณฺหาเวทนาสมุทยคามินี ปฏิปทา เป โย เวทนาย ฉนฺทราควินโย
ฉนฺทราคปฺปหานํ อิทํ เวทนาย นิสฺสรณนฺติ จตุตฺถํ
อิมา เวทนาติ เม ภิกฺขเว ปุพฺเพ อนนุสฺสุเตสุ ธมฺเมสุ
จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ
อาโลโก อุทปาทิ อยํ เวทนาสมุทโยติ เม ภิกฺขเว ปุพฺเพ
อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา
อุทปาทิ วิชฺชา อุทปาทิ อาโลโก อุทปาทิ อยํ เวทนาสมุทยคามินี
ปฏิปทาติ เม ภิกฺขเว ปุพฺเพ อนนุสฺสุเตสุ ธมฺเมสุ
จกฺขุํ อุทปาทิ เป อาโลโก อุทปาทิ อยํ เวทนานิโรโธติ
เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ เป
อาโลโก อุทปาทิ อยํ เวทนานิโรธคามินี ปฏิปทาติ เม ภิกฺขเว
ปุพฺเพ อนนุสฺสุเตสุ ธมฺเมสุ จกฺขุํ อุทปาทิ เป อาโลโก
อุทปาทิ อยํ เวทนาย อสฺสาโทติ เม ภิกฺขเว ปุพฺเพ อนนุสฺสุเตสุ


ธมฺเมสุ เป อยํ เวทนาย อาทีนโวติ เม ภิกฺขเว ปุพฺเพ
อนนุสฺสุเตสุ ธมฺเมสุ เป อิทํ เวทนาย นิสฺสรณนฺติ เม ภิกฺขเว
ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ
ปญฺญา อุทปาทิ วิชฺชา อุทปาทิ อาโลโก อุทปาทีติ ปญฺจมํ
อถ โข สมฺพหุลา ภิกฺขู เยน ภควา เตนุปสงฺกมึสุ
เป เอกมนฺตํ นิสินฺนา โข เต ภิกฺขู ภควนฺตํ เอตทโวจุํ กตมา
นุ โข ภนฺเต เวทนา กตโม เวทนาสมุทโย กตมา เวทนาสมุทยคามินี
ปฏิปทา เป โก เวทนาย อสฺสาโท โก อาทีนโว
กึ นิสฺสรณนฺติ ติสฺโส อิมา ภิกฺขเว เวทนา สุขา เวทนา
ทุกฺขา เวทนา อทุกฺขมสุขา เวทนา อิมา วุจฺจนฺติ ภิกฺขเว
เวทนา ผสฺสสมุทยา เวทนาสมุทโย ตณฺหาเวทนาสมุทยคามินี
ปฏิปทา ผสฺสนิโรธา เป โย เวทนาย ฉนฺทราควินโย
ฉนฺทราคปฺปหานํ อิทํ เวทนาย นิสฺสรณนฺติ ฉฏฺฐํ
ติสฺโส อิมา ภิกฺขเว เวทนา กตมา ติสฺโส
สุขา เวทนา ทุกฺขา เวทนา อทุกฺขมสุขา เวทนา เย หิ เกจิ
ภิกฺขเว สมณา วา พฺราหฺมณา วา อิมาสํ ติสฺสนฺนํ เวทนานํ
สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ
ยถาภูตํ นปฺปชานนฺติ น เตเม ภิกฺขเว สมณา วา พฺราหฺมณา
วา สมเณสุ วา สมณสมฺมตา พฺราหฺมเณสุ วา พฺราหฺมณสมฺมตา
น จ ปน เต อายสฺมนฺโต สามญฺญตฺถํ วา พฺราหฺมญฺญตฺถํ วา


ทิฏฺเฐว ธมฺเม สยํ อภิญฺญา สจฺฉิกตฺวา อุปสมฺปชฺช วิหรนฺติ
เย จ โข เกจิ ภิกฺขเว สมณา วา พฺราหฺมณา วา อิมาสํ
ติสฺสนฺนํ เวทนานํ สมุทยญฺจ อตฺถงฺคมญฺจ อสฺสาทญฺจ อาทีนวญฺจ
นิสฺสรณญฺจ ยถาภูตํ ปชานนฺติ เต โข เม ภิกฺขเว สมณา
วา พฺราหฺมณา วา สมเณสุ เจว สมณสมฺมตา พฺราหฺมเณสุ
จ พฺราหฺมณสมฺมตา เต จ ปนายสฺมนฺโต สามญฺญตฺถญฺจ
พฺราหฺมญฺญตฺถญฺจ ทิฏฺเฐว ธมฺเม สยํ อภิญฺญา สจฺฉิกตฺวา
อุปสมฺปชฺช วิหรนฺตีติ สตฺตมํ
ติสฺโส อิมา ภิกฺขเว เวทนา กตมา ติสฺโส
สุขา เวทนา ทุกฺขา เวทนา อทุกฺขมสุขา เวทนา เย หิ เกจิ
ภิกฺขเว สมณา วา พฺราหฺมณา วา อิมาสํ ติสฺสนฺนํ เวทนานํ
สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ
ยถาภูตํ นปฺปชานนฺติ เป ปชานนฺติ เป สยํ อภิญฺญา
สจฺฉิกตฺวา อุปสมฺปชฺช วิหรนฺติ อฏฺฐมํ
เย หิ เกจิ ภิกฺขเว สมณา วา พฺราหฺมณา วา เวทนํ
นปฺปชานนฺติ เวทนาสมุทยํ นปฺปชานนฺติ เวทนานิโรธํ นปฺปชานนฺติ
เวทนานิโรธคามินีปฏิปทํ นปฺปชานนฺติ เป ปชานนฺติ เป
สยํ อภิญฺญา สจฺฉิกตฺวา อุปสมฺปชฺช วิหรนฺตีติ นวมํ
ติสฺโส อิมา ภิกฺขเว เวทนา กตมา ติสฺโส สุขา
เวทนา ทุกฺขา เวทนา อทุกฺขมสุขา เวทนา อิมา โข ภิกฺขเว


ติสฺโส เวทนาติ ทสมํ
อตฺถิ ภิกฺขเว สามิสา ปีติ อตฺถิ นิรามิสา ปีติ
อตฺถิ ภิกฺขเว นิรามิสา นิรามิสตรา ปีติ อตฺถิ สามิสํ สุขํ
อตฺถิ นิรามิสํ สุขํ อตฺถิ นิรามิสา นิรามิสตรํ สุขํ อตฺถิ สามิสา
อุเปกฺขา อตฺถิ นิรามิสา อุเปกฺขา อตฺถิ นิรามิสา นิรามิสตรา
อุเปกฺขา อตฺถิ สามิโส วิโมกฺโข อตฺถิ นิรามิโส วิโมกฺโข
อตฺถิ นิรามิสา นิรามิสตโร วิโมกฺโข
กตมา จ ภิกฺขเว สามิสา ปีติ ปญฺจิเม ภิกฺขเว
กามคุณา กตเม ปญฺจ จกฺขุวิญฺเญยฺยา รูปา อิฏฺฐา กนฺตา
มนาปา ปิยรูปา กามูปสญฺหิตา รชนิยา เป กายวิญฺเญยฺยา
โผฏฺฐพฺพา อิฏฺฐา กนฺตา มนาปา ปิยรูปา กามูปสญฺหิตา รชนิยา
อิเม โข ภิกฺขเว ปญฺจ กามคุณา ยา โข ภิกฺขเว อิเม
ปญฺจ กามคุเณ ปฏิจฺจ อุปฺปชฺชติ ปีติ อยํ วุจฺจติ ภิกฺขเว
สามิสา ปีติ
กตมา จ ภิกฺขเว นิรามิสา ปีติ อิธ ภิกฺขเว ภิกฺขุ
วิวิจฺเจว กาเมหิ วิวิจฺจ อกุสเลหิ ธมฺเมหิ สวิตกฺกํ สวิจารํ วิเวกชํ
ปีติสุขํ ปฐมชฺฌานํ อุปสมฺปชฺช วิหรติ วิตกฺกวิจารานํ วูปสมา
อชฺฌตฺตํ สมฺปสาทนํ เจตโส เอโกทิภาวํ อวิตกฺกํ อวิจารํ สมาธิชํ
ปีติสุขํ ทุติยชฺฌานํ อุปสมฺปชฺช วิหรติ อยํ วุจฺจติ ภิกฺขเว
นิรามิสา ปีติ



กตมา จ ภิกฺขเว นิรามิสา นิรามิสตรา ปีติ ยา โข
ภิกฺขเว ขีณาสวสฺส ภิกฺขุโน ราคา จิตฺตํ วิมุตฺตํ ปจฺจเวกฺขโต
โทสา จิตฺตํ วิมุตฺตํ ปจฺจเวกฺขโต โมหา จิตฺตํ วิมุตฺตํ ปจฺจเวกฺขโต
อุปฺปชฺชติ ปีติ อยํ วุจฺจติ ภิกฺขเว นิรามิสา นิรามิสตรา ปีติ
กตมญฺจ ภิกฺขเว สามิสํ สุขํ ปญฺจิเม ภิกฺขเว
กามคุณา กตเม ปญฺจ จกฺขุวิญฺเญยฺยา รูปา อิฏฺฐา กนฺตา
มนาปา ปิยรูปา กามูปสญฺหิตา รชนิยา เป กายวิญฺเญยฺยา
โผฏฺฐพฺพา อิฏฺฐา กนฺตา มนาปา ปิยรูปา กามูปสญฺหิตา รชนิยา
อิเม โข ภิกฺขเว ปญฺจ กามคุณา ยํ โข ภิกฺขเว อิเม ปญฺจ
กามคุเณ ปฏิจฺจ อุปฺปชฺชติ สุขํ โสมนสฺสํ อิทํ วุจฺจติ ภิกฺขเว
สามิสํ สุขํ
กตมญฺจ ภิกฺขเว นิรามิสํ สุขํ อิธ ภิกฺขเว ภิกฺขุ
วิวิจฺเจว กาเมหิ วิวิจฺจ อกุสเลหิ ธมฺเมหิ สวิตกฺกํ สวิจารํ วิเวกชํ
ปีติสุขํ ปฐมชฺฌานํ อุปสมฺปชฺช วิหรติ เป ปีติยา จ วิราคา
อุเปกฺขโก จ วิหรติ สโต จ สมฺปชาโน สุขญฺจ กาเยน
ปฏิสํเวเทติ ยนฺตํ อริยา อาจิกฺขนฺติ อุเปกฺขโก สติมา สุขวิหารีติ
ตติยชฺฌานํ อุปสมฺปชฺช วิหรติ อิทํ วุจฺจติ ภิกฺขเว นิรามิสํ สุขํ
กตมญฺจ ภิกฺขเว นิรามิสา นิรามิสตรํ สุขํ ยํ โข
ภิกฺขเว ขีณาสวสฺส ภิกฺขุโน ราคา จิตฺตํ วิมุตฺตํ ปจฺจเวกฺขโต
โทสา จิตฺตํ วิมุตฺตํ ปจฺจเวกฺขโต โมหา จิตฺตํ วิมุตฺตํ ปจฺจเวกฺขโต


อุปฺปชฺชติ สุขํ โสมนสฺสํ อิทํ วุจฺจติ ภิกฺขเว นิรามิสา นิรามิสตรํ
สุขํ
กตมา จ ภิกฺขเว สามิสา อุเปกฺขา ปญฺจิเม ภิกฺขเว
กามคุณา กตเม ปญฺจ จกฺขุวิญฺเญยฺยา รูปา อิฏฺฐา กนฺตา
มนาปา ปิยรูปา กามูปสญฺหิตา รชนิยา เป กายวิญฺเญยฺยา
โผฏฺฐพฺพา อิฏฺฐา กนฺตา มนาปา ปิยรูปา กามูปสญฺหิตา รชนิยา
อิเม โข ภิกฺขเว ปญฺจ กามคุณา ยา โข ภิกฺขเว อิเม
ปญฺจ กามคุเณ ปฏิจฺจ อุปฺปชฺชติ อุเปกฺขา อยํ วุจฺจติ ภิกฺขเว
สามิสา อุเปกฺขา
กตมา จ ภิกฺขเว นิรามิสา อุเปกฺขา อิธ ภิกฺขเว
ภิกฺขุ สุขสฺส จ ปหานา ทุกฺขสฺส จ ปหานา ปุพฺเพว โสมนสฺสโทมนสฺสานํ
อตฺถงฺคมา อทุกฺขมสุขํ อุเปกฺขาสติปาริสุทฺธึ จตุตฺถชฺฌานํ
อุปสมฺปชฺช วิหรติ อยํ วุจฺจติ ภิกฺขเว นิรามิสา อุเปกฺขา
กตมา จ ภิกฺขเว นิรามิสา นิรามิสตรา อุเปกฺขา ยา
โข ภิกฺขเว ขีณาสวสฺส ภิกฺขุโน ราคา จิตฺตํ วิมุตฺตํ ปจฺจเวกฺขโต
โทสา จิตฺตํ วิมุตฺตํ ปจฺจเวกฺขโต โมหา จิตฺตํ วิมุตฺตํ ปจฺจเวกฺขโต
อุปฺปชฺชติ อุเปกฺขา อยํ วุจฺจติ ภิกฺขเว นิรามิสา นิรามิสตรา อุเปกฺขา
กตโม จ ภิกฺขเว สามิโส วิโมกฺโข รูปปฏิสํยุตฺโต
วิโมกฺโข สามิโส กตโม จ ภิกฺขเว นิรามิโส วิโมกฺโข อรูปปฏิสํยุตฺโต
วิโมกฺโข นิรามิโส


กตโม จ ภิกฺขเว นิรามิสา นิรามิสตโร วิโมกฺโข โย
โข ภิกฺขเว ขีณาสวสฺส ภิกฺขุโน ราคา จิตฺตํ วิมุตฺตํ ปจฺจเวกฺขโต
โทสา จิตฺตํ วิมุตฺตํ ปจฺจเวกฺขโต โมหา จิตฺตํ วิมุตฺตํ ปจฺจเวกฺขโต
อุปฺปชฺชติ วิโมกฺโข อยํ วุจฺจติ ภิกฺขเว นิรามิสา นิรามิสตโร
วิโมกฺโขติ เอกาทสมํ
อฏฺฐสตปริยายวคฺโค ตติโย
ตสฺสุทฺทานํ
สิวกอฏฺฐสตํ ภิกฺขุ ปุพฺเพ ญาณญฺจ ภิกฺขุนา
สมณพฺราหฺมณา ตีณิ สุทฺธิกํ จ นิรามิสนฺติ
เวทนาสํยุตฺตํ นิฏฺฐิตํ




เปยฺยาลวคฺโค ปฐโม ทุติโย
ปญฺจหิ ภิกฺขเว องฺเคหิ สมนฺนาคโต มาตุคาโม
เอกนฺตอมนาโป โหติ ปุริสสฺส กตเมหิ ปญฺจหิ น จ
รูปวา โหติ น จ โภควา โหติ น จ สีลวา โหติ อลโส จ
โหติ ปชญฺจสฺส น ลภติ อิเมหิ โข ภิกฺขเว ปญฺจหิ องฺเคหิ
สมนฺนาคโต มาตุคาโม เอกนฺตอมนาโป โหติ ปุริสสฺส
ปญฺจหิ ภิกฺขเว องฺเคหิ สมนฺนาคโต มาตุคาโม
เอกนฺตมนาโป โหติ ปุริสสฺส กตเมหิ ปญฺจหิ รูปวา จ โหติ
โภควา จ โหติ สีลวา จ โหติ ทกฺโข จ โหติ อนลโส
ปชญฺจสฺส ลภติ อิเมหิ โข ภิกฺขเว ปญฺจหิ องฺเคหิ สมนฺนาคโต
มาตุคาโม เอกนฺตมนาโป โหติ ปุริสสฺสาติ ปฐมํ
ปญฺจหิ ภิกฺขเว องฺเคหิ สมนฺนาคโต ปุริโส
เอกนฺตอมนาโป โหติ มาตุคามสฺส กตเมหิ ปญฺจหิ น จ
รูปวา โหติ น จ โภควา โหติ น จ สีลวา โหติ อลโส
จ โหติ ปชญฺจสฺส น ลภติ อิเมหิ โข ภิกฺขเว ปญฺจหิ
องฺเคหิ สมนฺนาคโต ปุริโส เอกนฺตอมนาโป โหติ มาตุคามสฺส
ปญฺจหิ ภิกฺขเว องฺเคหิ สมนฺนาคโต ปุริโส
เอกนฺตมนาโป โหติ มาตุคามสฺส กตเมหิ ปญฺจหิ รูปวา จ
โหติ โภควา จ โหติ สีลวา จ โหติ ทกฺโข จ โหติ อนลโส
ปชญฺจสฺส ลภติ อิเมหิ โข ภิกฺขเว ปญฺจหิ องฺเคหิ สมนฺนาคโต


ปุริโส เอกนฺตมนาโป โหติ มาตุคามสฺสาติ ทุติยํ
ปญฺจิมานิ ภิกฺขเว มาตุคามสฺส อาเวณิกานิ ทุกฺขานิ
ยานิ มาตุคาโม ปจฺจนุโภติ อญฺญตฺเรว ปุริเสหิ กตมานิ
ปญฺจ อิธ ภิกฺขเว มาตุคาโม ทหโร สมาโน ปติกุลํ คจฺฉติ
ญาตเกหิ วินา โหติ อิทํ ภิกฺขเว มาตุคามสฺส ปฐมํ อาเวณิกํ
ทุกฺขํ ยํ มาตุคาโม ปจฺจนุโภติ อญฺญตฺเรว ปุริเสหิ
ปุน จปรํ ภิกฺขเว มาตุคาโม อุตุนี โหติ อิทํ ภิกฺขเว
มาตุคามสฺส ทุติยํ อาเวณิกํ ทุกฺขํ ยํ มาตุคาโม ปจฺจนุโภติ
อญฺญตฺเรว ปุริเสหิ
ปุน จปรํ ภิกฺขเว มาตุคาโม คพฺภินี โหติ อิทํ ภิกฺขเว
มาตุคามสฺส ตติยํ อาเวณิกํ ทุกฺขํ ยํ มาตุคาโม ปจฺจนุโภติ
อญฺญตฺเรว ปุริเสหิ
ปุน จปรํ ภิกฺขเว มาตุคาโม วิชายติ อิทํ ภิกฺขเว
มาตุคามสฺส จตุตฺถํ อาเวณิกํ ทุกฺขํ ยํ มาตุคาโม ปจฺจนุโภติ
อญฺญตฺเรว ปุริเสหิ
ปุน จปรํ ภิกฺขเว มาตุคาโม ปุริสสฺส ปาริจริยํ อุเปติ
อิทํ โข ภิกฺขเว มาตุคามสฺส ปญฺจมํ อาเวณิกํ ทุกฺขํ ยํ มาตุคาโม
ปจฺจนุโภติ อญฺญตฺเรว ปุริเสหิ อิมานิ โข ภิกฺขเว ปญฺจ
มาตุคามสฺส อาเวณิกานิ ทุกฺขานิ ยานิ มาตุคาโม ปจฺจนุโภติ
อญฺญตฺเรว ปุริเสหีติ ตติยํ


ตีหิ ภิกฺขเว ธมฺเมหิ สมนฺนาคโต มาตุคาโม เยภุยฺเยน
กายสฺส เภทา ปรํ มรณา อปายํ ทุคฺคตึ วินิปาตํ นิรยํ อุปปชฺชติ
กตเมหิ ตีหิ อิธ ภิกฺขเว มาตุคาโม ปุพฺพณฺหสมยํ มจฺเฉรมลปริยุฏฺฐิเตน
เจตสา อคารํ อชฺฌาวสติ มชฺฌนฺติกสมยํ อิสฺสาปริยุฏฺฐิเตน
เจตสา อคารํ อชฺฌาวสติ สายณฺหสมยํ กามราคปริยุฏฺฐิเตน
เจตสา อคารํ อชฺฌาวสติ อิเมหิ โข ภิกฺขเว
ตีหิ ธมฺเมหิ สมนฺนาคโต มาตุคาโม เยภุยฺเยน กายสฺส เภทา
ปรํ มรณา อปายํ ทุคฺคตึ วินิปาตํ นิรยํ อุปปชฺชตีติ จตุตฺถํ
อถ โข อายสฺมา อนุรุทฺโธ เยน ภควา เตนุปสงฺกมิ
เป เอกมนฺตํ นิสินฺโน โข อายสฺมา อนุรุทฺโธ ภควนฺตํ เอตทโวจ
อิธาหํ ภนฺเต มาตุคามํ ปสฺสามิ ทิพฺเพน จกฺขุนา วิสุทฺเธน อติกฺกนฺตมานุสเกน
กายสฺส เภทา ปรํ มรณา อปายํ ทุคฺคตึ วินิปาตํ นิรยํ
อุปปชฺชนฺตํ กตีหิ นุ โข ภนฺเต ธมฺเมหิ สมนฺนาคโต มาตุคาโม
กายสฺส เภทา ปรํ มรณา อปายํ ทุคฺคตึ วินิปาตํ นิรยํ อุปปชฺชตีติ
ปญฺจหิ โข อนุรุทฺธ ธมฺเมหิ สมนฺนาคโต มาตุคาโม
กายสฺส เภทา ปรํ มรณา อปายํ ทุคฺคตึ วินิปาตํ นิรยํ อุปปชฺชติ
กตเมหิ ปญฺจหิ อสฺสทฺโธ จ โหติ อหิริโก จ โหติ อโนตฺตปฺปี
จ โหติ โกธโน จ โหติ ทุปฺปญฺโญ จ โหติ อิเมหิ โข
อนุรุทฺธ ปญฺจหิ ธมฺเมหิ สมนฺนาคโต มาตุคาโม กายสฺส เภทา
ปรํ มรณา อปายํ ทุคฺคตึ วินิปาตํ นิรยํ อุปปชฺชตีติ ปญฺจมํ


ปญฺจหิ อนุรุทฺธ ธมฺเมหิ สมนฺนาคโต มาตุคาโม กายสฺส
เภทา ปรํ มรณา อปายํ ทุคฺคตึ วินิปาตํ นิรยํ อุปปชฺชติ
กตเมหิ ปญฺจหิ อสฺสทฺโธ จ โหติ อหิริโก จ โหติ
อโนตฺตปฺปี จ โหติ โอปนาหี จ โหติ ทุปฺปญฺโญ จ โหติ
อิเมหิ โข อนุรุทฺธ ปญฺจหิ ธมฺเมหิ สมนฺนาคโต มาตุคาโม
กายสฺส เภทา ปรํ มรณา อปายํ ทุคฺคตึ วินิปาตํ นิรยํ
อุปปชฺชตีติ ฉฏฺฐํ
ปญฺจหิ อนุรุทฺธ ธมฺเมหิ สมนฺนาคโต มาตุคาโม
กายสฺส เภทา ปรํ มรณา อปายํ ทุคฺคตึ วินิปาตํ นิรยํ
อุปปชฺชติ กตเมหิ ปญฺจหิ อสฺสทฺโธ จ โหติ อหิริโก จ
โหติ อโนตฺตปฺปี จ โหติ อิสฺสุกี จ โหติ ทุปฺปญฺโญ จ
โหติ อิเมหิ โข อนุรุทฺธ ปญฺจหิ ธมฺเมหิ สมนฺนาคโต
มาตุคาโม กายสฺส เภทา ปรํ มรณา อปายํ ทุคฺคตึ วินิปาตํ
นิรยํ อุปปชฺชตีติ สตฺตมํ
ปญฺจหิ อนุรุทฺธ ธมฺเมหิ สมนฺนาคโต มาตุคาโม
กายสฺส เภทา ปรํ มรณา อปายํ ทุคฺคตึ วินิปาตํ นิรยํ
อุปปชฺชติ กตเมหิ ปญฺจหิ อสฺสทฺโธ จ โหติ อหิริโก จ
โหติ อโนตฺตปฺปี จ โหติ มจฺฉรี จ โหติ ทุปฺปญฺโญ จ
โหติ อิเมหิ โข อนุรุทฺธ ปญฺจหิ ธมฺเมหิ สมนฺนาคโต มาตุคาโม
กายสฺส เป อปายํ ทุคฺคตึ วินิปาตํ นิรยํ อุปปชฺชตีติ อฏฺฐมํ


ปญฺจหิ อนุรุทฺธ ธมฺเมหิ สมนฺนาคโต มาตุคาโม เป
อปายํ ทุคฺคตึ วินิปาตํ นิรยํ อุปปชฺชติ กตเมหิ ปญฺจหิ
อสฺสทฺโธ จ โหติ อหิริโก จ โหติ อโนตฺตปฺปี จ โหติ
อติจารี จ โหติ ทุปฺปญฺโญ จ โหติ อิเมหิ โข อนุรุทฺธ ปญฺจหิ
ธมฺเมหิ สมนฺนาคโต มาตุคาโม เป อุปปชฺชตีติ นวมํ
ปญฺจหิ อนุรุทฺธ ธมฺเมหิ สมนฺนาคโต มาตุคาโม
กายสฺส เป นิรยํ อุปปชฺชติ กตเมหิ ปญฺจหิ อสฺสทฺโธ
จ โหติ อหิริโก จ โหติ อโนตฺตปฺปี จ โหติ ทุสฺสีโล
จ โหติ ทุปฺปญฺโญ จ โหติ อิเมหิ โข อนุรุทฺธ ปญฺจหิ
ธมฺเมหิ สมนฺนาคโต มาตุคาโม กายสฺส เป นิรยํ
อุปปชฺชตีติ ทสมํ
ปญฺจหิ อนุรุทฺธ ธมฺเมหิ สมนฺนาคโต มาตุคาโม เป
นิรยํ อุปปชฺชติ กตเมหิ ปญฺจหิ อสฺสทฺโธ จ โหติ อหิริโก
จ โหติ อโนตฺตปฺปี จ โหติ อปฺปสฺสุโต จ โหติ ทุปฺปญฺโญ
จ โหติ อิเมหิ โข อนุรุทฺธ ปญฺจหิ ธมฺเมหิ สมนฺนาคโต
มาตุคาโม เป นิรยํ อุปปชฺชตีติ เอกาทสมํ
ปญฺจหิ อนุรุทฺธ ธมฺเมหิ สมนฺนาคโต มาตุคาโม เป
นิรยํ อุปปชฺชติ กตเมหิ ปญฺจหิ อสฺสทฺโธ จ โหติ อหิริโก
จ โหติ อโนตฺตปฺปี จ โหติ กุสีโต จ โหติ ทุปฺปญฺโญ
จ โหติ อิเมหิ โข อนุรุทฺธ ปญฺจหิ ธมฺเมหิ สมนฺนาคโต


มาตุคาโม กายสฺส เป อปายํ ทุคฺคตึ วินิปาตํ นิรยํ อุปปชฺชตีติ
ทฺวาทสมํ
ปญฺจหิ อนุรุทฺธ ธมฺเมหิ สมนฺนาคโต มาตุคาโม กายสฺส
เป นิรยํ อุปปชฺชติ กตเมหิ ปญฺจหิ อสฺสทฺโธ จ โหติ
อหิริโก จ โหติ อโนตฺตปฺปี จ โหติ มุฏฺฐสฺสติ จ โหติ
ทุปฺปญฺโญ จ โหติ อิเมหิ โข อนุรุทฺธ ปญฺจหิ ธมฺเมหิ สมนฺนาคโต
มาตุคาโม กายสฺส เป นิรยํ อุปปชฺชตีติ เตรสมํ
ปญฺจหิ อนุรุทฺธ ธมฺเมหิ สมนฺนาคโต มาตุคาโม กายสฺส
เป นิรยํ อุปปชฺชติ กตเมหิ ปญฺจหิ ปาณาติปาตี
จ โหติ อทินฺนาทายี จ โหติ กาเมสุ มิจฺฉาจารี จ โหติ
มุสาวาที จ โหติ สุราเมรยมชฺชปมาทฏฺฐายี จ โหติ อิเมหิ
โข อนุรุทฺธ ปญฺจหิ ธมฺเมหิ สมนฺนาคโต มาตุคาโม กายสฺส
เภทา ปรํ มรณา อปายํ ทุคฺคตึ วินิปาตํ นิรยํ อุปปชฺชตีติ
จุทฺทสมํ
เปยฺยาลวคฺโค ทุติโย
อถ โข อายสฺมา อนุรุทฺโธ เยน ภควา เตนุปสงฺกมิ
เป เอกมนฺตํ นิสินฺโน โข อายสฺมา อนุรุทฺโธ ภควนฺตํ เอตทโวจ
อิธาหํ ภนฺเต มาตุคามํ ปสฺสามิ ทิพฺเพน จกฺขุนา วิสุทฺเธน อติกฺกนฺตมานุสเกน
กายสฺส เภทา ปรํ มรณา สุคตึ สคฺคํ โลกํ
อุปปชฺชนฺตํ กตีหิ นุ โข ภนฺเต ธมฺเมหิ สมนฺนาคโต มาตุคาโม
กายสฺส เภทา ปรํ มรณา สุคตึ สคฺคํ โลกํ อุปปชฺชตีติ


ปญฺจหิ โข อนุรุทฺธ ธมฺเมหิ สมนฺนาคโต มาตุคาโม กายสฺส
เภทา ปรํ มรณา สุคตึ สคฺคํ โลกํ อุปปชฺชติ กตเมหิ
ปญฺจหิ สทฺโธ จ โหติ หิริมา จ โหติ โอตฺตปฺปี จ
โหติ อกฺโกธโน จ โหติ ปญฺญวา จ โหติ อิเมหิ โข
อนุรุทฺธ ปญฺจหิ ธมฺเมหิ สมนฺนาคโต มาตุคาโม กายสฺส เภทา
ปรํ มรณา สุคตึ สคฺคํ โลกํ อุปปชฺชติ
ปญฺจหิ อนุรุทฺธ ธมฺเมหิ สมนฺนาคโต มาตุคาโม
กายสฺส เภทา ปรํ มรณา สุคตึ สคฺคํ โลกํ อุปปชฺชติ กตเมหิ
ปญฺจหิ สทฺโธ จ โหติ หิริมา จ โหติ โอตฺตปฺปี จ
โหติ อนุปนาหี จ โหติ ปญฺญวา จ โหติ อิเมหิ โข
อนุรุทฺธ ปญฺจหิ ธมฺเมหิ สมนฺนาคโต มาตุคาโม กายสฺส เภทา
ปรํ มรณา สุคตึ สคฺคํ โลกํ อุปปชฺชติ
ปญฺจหิ อนุรุทฺธ ธมฺเมหิ สมนฺนาคโต มาตุคาโม
กายสฺส เภทา ปรํ มรณา สุคตึ สคฺคํ โลกํ อุปปชฺชติ กตเมหิ
ปญฺจหิ สทฺโธ จ โหติ หิริมา จ โหติ โอตฺตปฺปี จ
โหติ อนิสฺสุกี จ โหติ ปญฺญวา จ โหติ เป
อมจฺฉรี จ โหติ ปญฺญวา จ โหติ เป อนติจารี
จ โหติ ปญฺญวา จ โหติ เป สีลวา จ โหติ ปญฺญวา
จ โหติ เป พหุสฺสุโต จ โหติ ปญฺญวา จ โหติ เป
อารทฺธวิริโย จ โหติ ปญฺญวา จ โหติ เป อุปฏฺฐิตสฺสติ


จ โหติ ปญฺญวา จ โหติ อิเมหิ โข อนุรุทฺธ ปญฺจหิ ธมฺเมหิ
สมนฺนาคโต มาตุคาโม กายสฺส เภทา ปรํ มรณา สุคตึ สคฺคํ
โลกํ อุปปชฺชตีติ อิเม อฏฺฐ สุตฺตนฺตา สงฺเขปาปิ เป
ปญฺจหิ อนุรุทฺธ ธมฺเมหิ สมนฺนาคโต มาตุคาโม
กายสฺส เภทา ปรํ มรณา สุคตึ สคฺคํ โลกํ อุปปชฺชติ กตเมหิ
ปญฺจหิ ปาณาติปาตา ปฏิวิรโต จ โหติ อทินฺนาทานา
ปฏิวิรโต จ โหติ กาเมสุ มิจฺฉาจารา ปฏิวิรโต จ โหติ มุสาวาทา
ปฏิวิรโต จ โหติ สุราเมรยมชฺชปมาทฏฺฐานา ปฏิวิรโต จ โหติ
อิเมหิ โข อนุรุทฺธ ปญฺจหิ ธมฺเมหิ สมนฺนาคโต มาตุคาโม
กายสฺส เภทา ปรํ มรณา สุคตึ สคฺคํ โลกํ อุปปชฺชตีติ
เปยฺยาลวคฺโค สมตฺโต
ตสฺสุทฺทานํ
เทฺว มนาปา อมนาปา จ อาเวณิกา ตีหิ อนุรุทฺโธ
โกธโน อุปนาหี จ อิสฺสุกี มจฺฉเรน จ
อติจารี จ ทุสฺสีลํ อปฺปสฺสุโต จ กุสิโต
มุฏฺฐสฺสติ ปญฺจเวรํ กณฺหปกฺเข ปกาสิโต
อนุรุทฺโธ อกฺโกธโน อนุปนาหี อนิสฺสุกี
อมจฺฉรี อนติจารี สีลวา จ พหุสฺสุโต
วิริยสติ ปญฺจสีลา จ สุกฺกปกฺเข ปกาสิโตติ





มาตุคามสฺส พลวคฺโค ตติโย
ปญฺจิมานิ ภิกฺขเว มาตุคามสฺส พลานิ กตมานิ
ปญฺจ รูปพลํ โภคพลํ ญาติพลํ ปุตฺตพลํ สีลพลํ อิมานิ โข
ภิกฺขเว ปญฺจ มาตุคามสฺส พลานิ อิเมหิ โข ภิกฺขเว ปญฺจหิ
พเลหิ สมนฺนาคโต มาตุคาโม วิสารโท อคารํ อชฺฌาวสตีติ
ปฐมํ
ปญฺจิมานิ ภิกฺขเว มาตุคามสฺส พลานิ กตมานิ
ปญฺจ รูปพลํ โภคพลํ ญาติพลํ ปุตฺตพลํ สีลพลํ อิมานิ
โข ภิกฺขเว ปญฺจ มาตุคามสฺส พลานิ อิเมหิ โข ภิกฺขเว
ปญฺจหิ พเลหิ สมนฺนาคโต มาตุคาโม สามิกํ ปสยฺห อคารํ
อชฺฌาวสตีติ ทุติยํ
ปญฺจิมานิ ภิกฺขเว มาตุคามสฺส พลานิ กตมานิ
ปญฺจ รูปพลํ โภคพลํ ญาติพลํ ปุตฺตพลํ สีลพลํ อิมานิ
โข ภิกฺขเว ปญฺจ มาตุคามสฺส พลานิ อิเมหิ โข ภิกฺขเว
ปญฺจหิ พเลหิ สมนฺนาคโต มาตุคาโม สามิกํ อภิภุยฺย วตฺตติ
เอเกน จ โข ภิกฺขเว พเลน สมนฺนาคโต ปุริโส มาตุคามํ อภิภุยฺย
วตฺตติ กตเมน เอเกน พเลน อิสฺสริยพเลน อภิภูตํ ภิกฺขเว
มาตุคามํ เนว รูปพลํ ตายติ น โภคพลํ ตายติ น ญาติพลํ
ตายติ น ปุตฺตพลํ ตายติ น สีลพลํ ตายตีติ ตติยํ



ปญฺจิมานิ ภิกฺขเว มาตุคามสฺส พลานิ กตมานิ
ปญฺจ รูปพลํ โภคพลํ ญาติพลํ ปุตฺตพลํ สีลพลํ
รูปพเลน จ โข ภิกฺขเว มาตุคาโม สมนฺนาคโต
โหติ น จ โภคพเลน เอวํ โส เตน องฺเคน อปริปูโร
โหติ ยโต จ โข ภิกฺขเว มาตุคาโม รูปพเลน จ สมนฺนาคโต
โหติ โภคพเลน จ เอวํ โส เตน องฺเคน ปริปูโร โหติ
รูปพเลน จ โข ภิกฺขเว มาตุคาโม สมนฺนาคโต โหติ โภคพเลน
จ น จ ญาติพเลน เอวํ โส เตน องฺเคน อปริปูโร โหติ
ยโต จ โข ภิกฺขเว มาตุคาโม รูปพเลน จ สมนฺนาคโต โหติ
โภคพเลน จ ญาติพเลน จ เอวํ โส เตน องฺเคน ปริปูโร
โหติ รูปพเลน จ ภิกฺขเว มาตุคาโม สมนฺนาคโต โหติ
โภคพเลน จ ญาติพเลน จ น จ ปุตฺตพเลน เอวํ โส
เตน องฺเคน อปริปูโร โหติ ยโต จ โข ภิกฺขเว มาตุคาโม
รูปพเลน จ สมนฺนาคโต โหติ โภคพเลน จ ญาติพเลน จ
ปุตฺตพเลน จ เอวํ โส เตน องฺเคน ปริปูโร โหติ รูปพเลน
จ ภิกฺขเว มาตุคาโม สมนฺนาคโต โหติ โภคพเลน จ ญาติพเลน
จ ปุตฺตพเลน จ น จ สีลพเลน เอวํ โส เตน องฺเคน
อปริปูโร โหติ ยโต จ โข ภิกฺขเว มาตุคาโม รูปพเลน จ
สมนฺนาคโต โหติ โภคพเลน จ ญาติพเลน จ ปุตฺตพเลน จ
สีลพเลน จ เอวํ โส เตน องฺเคน ปริปูโร โหติ อิมานิ



โข ภิกฺขเว ปญฺจ มาตุคามสฺส พลานีติ จตุตฺถํ
ปญฺจิมานิ ภิกฺขเว มาตุคามสฺส พลานิ กตมานิ
ปญฺจ รูปพลํ โภคพลํ ญาติพลํ ปุตฺตพลํ สีลพลํ
รูปพเลน จ ภิกฺขเว มาตุคาโม สมนฺนาคโต โหติ
น จ สีลพเลน นาเสนฺเตว นํ กุเล น วาเสนฺติ รูปพเลน จ
ภิกฺขเว มาตุคาโม สมนฺนาคโต โหติ โภคพเลน จ น จ
สีลพเลน นาเสนฺเตว นํ กุเล น วาเสนฺติ รูปพเลน จ ภิกฺขเว
มาตุคาโม สมนฺนาคโต โหติ โภคพเลน จ ญาติพเลน จ น
จ สีลพเลน นาเสนฺเตว นํ กุเล น วาเสนฺติ รูปพเลน จ
ภิกฺขเว มาตุคาโม สมนฺนาคโต โหติ โภคพเลน จ ญาติพเลน
จ ปุตฺตพเลน จ น จ สีลพเลน นาเสนฺเตว นํ กุเล น
วาเสนฺติ ยโต จ โข ภิกฺขเว มาตุคาโม รูปพเลน สมนฺนาคโต
โหติ โภคพเลน จ ญาติพเลน จ ปุตฺตพเลน จ สีลพเลน จ
วาเสนฺเตว นํ กุเล น นาเสนฺติ สีลพเลน จ ภิกฺขเว มาตุคาโม
สมนฺนาคโต โหติ น จ รูปพเลน วาเสนฺเตว นํ กุเล น
นาเสนฺติ สีลพเลน จ ภิกฺขเว มาตุคาโม สมนฺนาคโต โหติ
น จ โภคพเลน วาเสนฺเตว นํ กุเล น นาเสนฺติ สีลพเลน จ
ภิกฺขเว มาตุคาโม สมนฺนาคโต โหติ น จ ญาติพเลน วาเสนฺเตว
นํ กุเล น นาเสนฺติ สีลพเลน จ ภิกฺขเว มาตุคาโม สมนฺนาคโต
โหติ น จ ปุตฺตพเลน วาเสนฺเตว นํ กุเล น นาเสนฺติ



อิมานิ โข ภิกฺขเว ปญฺจ มาตุคามสฺส พลานีติ ปญฺจมํ
ปญฺจิมานิ ภิกฺขเว มาตุคามสฺส พลานิ กตมานิ
ปญฺจ รูปพลํ โภคพลํ ญาติพลํ ปุตฺตพลํ สีลพลํ
น ภิกฺขเว มาตุคาโม รูปพลเหตุ วา โภคพลเหตุ
วา ญาติพลเหตุ วา ปุตฺตพลเหตุ วา กายสฺส เภทา ปรํ มรณา
สุคตึ สคฺคํ โลกํ อุปปชฺชติ สีลพลเหตุ โข ภิกฺขเว มาตุคาโม
กายสฺส เภทา ปรํ มรณา สุคตึ สคฺคํ โลกํ อุปปชฺชติ อิมานิ
โข ภิกฺขเว ปญฺจ มาตุคามสฺส พลานีติ ฉฏฺฐํ
ปญฺจิมานิ ภิกฺขเว ฐานานิ ทุลฺลภานิ อกตปุญฺเญน
มาตุคาเมน กตมานิ ปญฺจ ปฏิรูเป กุเล ชาเยยฺยนฺติ อิทํ
ภิกฺขเว ปฐมํ ฐานํ ทุลฺลภํ อกตปุญฺเญน มาตุคาเมน ปฏิรูเป
กุเล ชายิตฺวา ปฏิรูปํ กุลํ คจฺเฉยฺยนฺติ อิทมฺปิ ภิกฺขเว ทุติยํ
ฐานํ ทุลฺลภํ อกตปุญฺเญน มาตุคาเมน ปฏิรูเป กุเล ชายิตฺวา
ปฏิรูปํ กุลํ คนฺตฺวา อสปตฺติ อคารํ อชฺฌาวเสยฺยนฺติ อิทมฺปิ
ภิกฺขเว ตติยํ ฐานํ ทุลฺลภํ อกตปุญฺเญน มาตุคาเมน ปฏิรูเป
กุเล ชายิตฺวา ปฏิรูปํ กุลํ คนฺตฺวา อสปตฺติ อคารํ อชฺฌาวสนฺตี
ปุตฺตวตี อสฺสนฺติ อิทมฺปิ ภิกฺขเว จตุตฺถํ ฐานํ ทุลฺลภํ อกตปุญฺเญน
มาตุคาเมน ปฏิรูเป กุเล ชายิตฺวา ปฏิรูปํ กุลํ คนฺตฺวา
อสปตฺติ อคารํ อชฺฌาวสนฺตี ปุตฺตวตี สมานา สามิกํ อภิภุยฺย
วตฺเตยฺยนฺติ อิทมฺปิ ภิกฺขเว ปญฺจมํ ฐานํ ทุลฺลภํ อกตปุญฺเญน



มาตุคาเมน อิมานิ โข ภิกฺขเว ปญฺจ ฐานานิ ทุลฺลภานิ
อกตปุญฺเญน มาตุคาเมน สตฺตมํ
ปญฺจิมานิ ภิกฺขเว ฐานานิ สุลภานิ กตปุญฺเญน
มาตุคาเมน กตมานิ ปญฺจ ปฏิรูเป กุเล ชาเยยฺยนฺติ
อิทมฺปิ ภิกฺขเว ปฐมํ ฐานํ สุลภํ กตปุญฺเญน มาตุคาเมน
ปฏิรูเป กุเล ชายิตฺวา ปฏิรูปํ กุลํ คจฺเฉยฺยนฺติ อิทมฺปิ ภิกฺขเว
ทุติยํ ฐานํ สุลภํ กตปุญฺเญน มาตุคาเมน ปฏิรูเป กุเล
ชายิตฺวา ปฏิรูปํ กุลํ คนฺตฺวา อสปตฺติ อคารํ อชฺฌาวเสยฺยนฺติ
อิทมฺปิ ภิกฺขเว ตติยํ ฐานํ สุลภํ กตปุญฺเญน มาตุคาเมน
ปฏิรูเป กุเล ชายิตฺวา ปฏิรูปํ กุลํ คนฺตฺวา อสปตฺติ อคารํ
อชฺฌาวสนฺตี ปุตฺตวตี อสฺสนฺติ อิทมฺปิ ภิกฺขเว จตุตฺถํ ฐานํ
สุลภํ กตปุญฺเญน มาตุคาเมน ปฏิรูเป กุเล ชายิตฺวา ปฏิรูปํ
กุลํ คนฺตฺวา อสปตฺติ อคารํ อชฺฌาวสนฺตี ปุตฺตวตี สมานา
สามิกํ อภิภุยฺย วตฺเตยฺยนฺติ อิทมฺปิ ภิกฺขเว ปญฺจมํ ฐานํ สุลภํ
กตปุญฺเญน มาตุคาเมน อิมานิ โข ภิกฺขเว ปญฺจ ฐานานิ
สุลภานิ กตปุญฺเญน มาตุคาเมนาติ อฏฺฐมํ
ปญฺจหิ ภิกฺขเว ธมฺเมหิ สมนฺนาคโต มาตุคาโม
วิสารโท อคารํ อชฺฌาวสติ กตเมหิ ปญฺจหิ ปาณาติปาตา
ปฏิวิรโต จ โหติ อทินฺนาทานา ปฏิวิรโต จ โหติ
กาเมสุ มิจฺฉาจารา ปฏิวิรโต จ โหติ มุสาวาทา ปฏิวิรโต จ


โหติ สุราเมรยมชฺชปมาทฏฺฐานา ปฏิวิรโต จ โหติ อิเมหิ
โข ภิกฺขเว ปญฺจหิ ธมฺเมหิ สมนฺนาคโต มาตุคาโม วิสารโท
อคารํ อชฺฌาวสตีติ นวมํ
ปญฺจหิ ภิกฺขเว วฑฺฒีหิ วฑฺฒมานา อริยสาวิกา
อริยาย วฑฺฒิยา วฑฺฒติ สาราทายินี จ โหติ วราทายินี จ
กายสฺส กตเมหิ ปญฺจหิ สทฺธาย วฑฺฒติ สีเลน วฑฺฒติ
สุเตน วฑฺฒติ จาเคน วฑฺฒติ ปญฺญาย วฑฺฒติ อิเมหิ
โข ภิกฺขเว ปญฺจหิ วฑฺฒีหิ วฑฺฒมานา อริยสาวิกา อริยาย
วฑฺฒิยา วฑฺฒติ สาราทายินี จ โหติ วราทายินี จ กายสฺสาติ
สทฺธาย สีเลน จ ยา ปวฑฺฒติ ปญฺญาย จาเคน สุเตน จูภยํ
สา ตาทิสี สีลวตี อุปาสิกา อาทียติ สารมิเธว อตฺตโนติ ทสมํ
มาตุคามสฺส พลวคฺโค ตติโย
ตสฺสุทฺทานํ
ปญฺจ วิสารทา ปสยฺหา อภิภุยฺย องฺเคน ปญฺจมํ
นาสยิตฺถ เหตุฏฺฐานํ วิสารทา วฑฺฒินา ทสาติ
มาตุคามสํยุตฺตํ นิฏฺฐิตํ



ชมฺพุขาทกสํยุตฺตํ
เอกํ สมยํ อายสฺมา สารีปุตฺโต มคเธสุ วิหรติ
นาลคามเก อถ โข ชมฺพุขาทโก ปริพฺพาชโก เยนายสฺมา
สารีปุตฺโต เตนุปสงฺกมิ อุปสงฺกมิตฺวา อายสฺมตา สารีปุตฺเตน
สทฺธึ สมฺโมทิ สมฺโมทนียํ กถํ สาราณียํ วีติสาเรตฺวา เอกมนฺตํ
นิสีทิ เอกมนฺตํ นิสินฺโน โข ชมฺพุขาทโก ปริพฺพาชโก อายสฺมนฺตํ
สารีปุตฺตํ เอตทโวจ นิพฺพานํ นิพฺพานนฺติ อาวุโส สารีปุตฺต วุจฺจติ
กตมํ นุ โข อาวุโส นิพฺพานนฺติ โย โข อาวุโส ราคกฺขโย
โทสกฺขโย โมหกฺขโย อิทํ วุจฺจติ นิพฺพานนฺติ อตฺถิ ปนาวุโส
มคฺโค อตฺถิ ปฏิปทา เอตสฺส นิพฺพานสฺส สจฺฉิกิริยายาติ อตฺถิ
โข อาวุโส มคฺโค อตฺถิ ปฏิปทา เอตสฺส นิพฺพานสฺส สจฺฉิกิริยายาติ
กตโม ปนาวุโส มคฺโค กตมา ปฏิปทา เอตสฺส
นิพฺพานสฺส สจฺฉิกิริยายาติ อยเมว โข อาวุโส อริโย อฏฺฐงฺคิโก
มคฺโค เอตสฺส นิพฺพานสฺส สจฺฉิกิริยาย เสยฺยถีทํ สมฺมาทิฏฺฐิ
สมฺมาสงฺกปฺโป สมฺมาวาจา สมฺมากมฺมนฺโต สมฺมาอาชีโว สมฺมาวายาโม
สมฺมาสติ สมฺมาสมาธิ อยํ โข อาวุโส มคฺโค
อยํ ปฏิปทา เอตสฺส นิพฺพานสฺส สจฺฉิกิริยายาติ ภทฺทโก
อาวุโส มคฺโค ภทฺทิกา ปฏิปทา เอตสฺส นิพฺพานสฺส สจฺฉิกิริยาย
อลญฺจ ปนาวุโส สารีปุตฺต อปฺปมาทายาติ
อรหตฺตํ อรหตฺตนฺติ อาวุโส สารีปุตฺต วุจฺจติ กตมํ


นุ โข อาวุโส อรหตฺตนฺติ โย โข อาวุโส ราคกฺขโย โทสกฺขโย
โมหกฺขโย อิทํ วุจฺจติ อรหตฺตนฺติ อตฺถิ ปนาวุโส มคฺโค
อตฺถิ ปฏิปทา เอตสฺส อรหตฺตสฺส สจฺฉิกิริยายาติ อตฺถิ โข
อาวุโส มคฺโค อตฺถิ ปฏิปทา เอตสฺส อรหตฺตสฺส สจฺฉิกิริยายาติ
กตโม ปนาวุโส มคฺโค กตมา ปฏิปทา เอตสฺส อรหตฺตสฺส
สจฺฉิกิริยายาติ อยเมว โข อาวุโส อริโย อฏฺฐงฺคิโก มคฺโค
เอตสฺส อรหตฺตสฺส สจฺฉิกิริยาย เสยฺยถีทํ สมฺมาทิฏฺฐิ
เป สมฺมาสมาธิ อยํ โข อาวุโส มคฺโค อยํ ปฏิปทา
เอตสฺส อรหตฺตสฺส สจฺฉิกิริยายาติ ภทฺทโก อาวุโส มคฺโค
ภทฺทิกา ปฏิปทา เอตสฺส อรหตฺตสฺส สจฺฉิกิริยาย อลญฺจ
ปนาวุโส สารีปุตฺต อปฺปมาทายาติ
เก นุ โข อาวุโส สารีปุตฺต โลเก ธมฺมวาทิโน
เก โลเก สุปฏิปนฺนา เก โลเก สุคตาติ เย โข อาวุโส
ราคปฺปหานาย ธมฺมํ เทเสนฺติ โทสปฺปหานาย ธมฺมํ เทเสนฺติ
โมหปฺปหานาย ธมฺมํ เทเสนฺติ เต โลเก ธมฺมวาทิโน เย
โข อาวุโส ราคสฺส ปหานาย ปฏิปนฺนา โทสสฺส ปหานาย
ปฏิปนฺนา โมหสฺส ปหานาย ปฏิปนฺนา เต โลเก สุปฏิปนฺนา
เยสํ โข อาวุโส ราโค ปหีโน อุจฺฉินฺนมูโล ตาลาวตฺถุกโต
อนภาวงฺคโต อายตึ อนุปฺปาทธมฺโม โทโส ปหีโน อุจฺฉินฺนมูโล
ตาลาวตฺถุกโต อนภาวงฺคโต อายตึ อนุปฺปาทธมฺโม โมโห ปหีโน


อุจฺฉินฺนมูโล ตาลาวตฺถุกโต อนภาวงฺคโต อายตึ อนุปฺปาทธมฺโม
เต โลเก สุคตาติ อตฺถิ ปนาวุโส มคฺโค อตฺถิ ปฏิปทา
เอตสฺส ราคสฺส โทสสฺส โมหสฺส ปหานายาติ อตฺถิ
โข อาวุโส มคฺโค อตฺถิ ปฏิปทา เอตสฺส ราคสฺส โทสสฺส
โมหสฺส ปหานายาติ กตโม ปนาวุโส มคฺโค กตมา ปฏิปทา
เอตสฺส ราคสฺส โทสสฺส โมหสฺส ปหานายาติ อยเมว โข
อาวุโส อริโย อฏฺฐงฺคิโก มคฺโค เอตสฺส ราคสฺส โทสสฺส
โมหสฺส ปหานาย เสยฺยถีทํ สมฺมาทิฏฺฐิ เป สมฺมาสมาธิ
อยํ โข อาวุโส มคฺโค อยํ ปฏิปทา เอตสฺส ราคสฺส
โทสสฺส โมหสฺส ปหานายาติ ภทฺทโก อาวุโส มคฺโค ภทฺทิกา
ปฏิปทา เอตสฺส ราคสฺส โทสสฺส โมหสฺส ปหานาย อลญฺจ
ปน อาวุโส สารีปุตฺต อปฺปมาทายาติ
กิมตฺถิยํ อาวุโส สารีปุตฺต สมเณ โคตเม พฺรหฺมจริยํ
วุสฺสตีติ ทุกฺขสฺส โข อาวุโส ปริญฺญตฺถํ ภควติ พฺรหฺมจริยํ
วุสฺสตีติ อตฺถิ ปนาวุโส มคฺโค อตฺถิ ปฏิปทา เอตสฺส ทุกฺขสฺส
ปริญฺญายาติ อตฺถิ โข อาวุโส มคฺโค อตฺถิ ปฏิปทา
เอตสฺส ทุกฺขสฺส ปริญฺญายาติ กตโม ปนาวุโส มคฺโค
กตมา ปฏิปทา เอตสฺส ทุกฺขสฺส ปริญฺญายาติ อยเมว โข
อาวุโส อริโย อฏฺฐงฺคิโก มคฺโค เอตสฺส ทุกฺขสฺส ปริญฺญาย
เสยฺยถีทํ สมฺมาทิฏฺฐิ เป สมฺมาสมาธิ อยํ โข อาวุโส


มคฺโค อยํ ปฏิปทา เอตสฺส ทุกฺขสฺส ปริญฺญายาติ ภทฺทโก
อาวุโส มคฺโค ภทฺทิกา ปฏิปทา เอตสฺส ทุกฺขสฺส ปริญฺญาย
อลญฺจ ปนาวุโส สารีปุตฺต อปฺปมาทายาติ
อสฺสาสปตฺโต อสฺสาสปตฺโตติ อาวุโส สารีปุตฺต วุจฺจติ
กิตฺตาวตา นุ โข อาวุโส สารีปุตฺต อสฺสาสปตฺโต โหตีติ ยโต
โข อาวุโส ภิกฺขุ ฉนฺนํ ผสฺสายตนานํ สมุทยญฺจ อตฺถงฺคมญฺจ
อสฺสาทญฺจ อาทีนวญฺจ นิสฺสรณญฺจ ยถาภูตํ ปชานาติ เอตฺตาวตา
โข อาวุโส อสฺสาสปตฺโต โหตีติ อตฺถิ ปนาวุโส มคฺโค
อตฺถิ ปฏิปทา เอตสฺส อสฺสาสสฺส สจฺฉิกิริยายาติ อตฺถิ
โข อาวุโส มคฺโค อตฺถิ ปฏิปทา เอตสฺส อสฺสาสสฺส สจฺฉิกิริยายาติ
กตโม ปนาวุโส มคฺโค กตมา ปฏิปทา เอตสฺส
อสฺสาสสฺส สจฺฉิกิริยายาติ อยเมว โข อาวุโส อริโย อฏฺฐงฺคิโก
มคฺโค เอตสฺส อสฺสาสสฺส สจฺฉิกิริยาย เสยฺยถีทํ สมฺมาทิฏฺฐิ
เป สมฺมาสมาธิ อยํ โข อาวุโส มคฺโค อยํ
ปฏิปทา เอตสฺส อสฺสาสสฺส สจฺฉิกิริยายาติ ภทฺทโก อาวุโส
มคฺโค ภทฺทิกา ปฏิปทา เอตสฺส อสฺสาสสฺส สจฺฉิกิริยาย
อลญฺจ ปนาวุโส สารีปุตฺต อปฺปมาทายาติ
ปรมสฺสาสปตฺโต ปรมสฺสาสปตฺโตติ อาวุโส สารีปุตฺต
วุจฺจติ กิตฺตาวตา นุ โข อาวุโส ปรมสฺสาสปตฺโต โหตีติ ยโต
โข อาวุโส ภิกฺขุ ฉนฺนํ ผสฺสายตนานํ สมุทยญฺจ อตฺถงฺคมญฺจ


อสฺสาทญฺจ อาทีนวญฺจ นิสฺสรณญฺจ ยถาภูตํ วิทิตฺวา อนุปาทา
วิมุตฺโต โหติ เอตฺตาวตา โข อาวุโส ปรมสฺสาสปตฺโต โหตีติ
อตฺถิ ปนาวุโส มคฺโค อตฺถิ ปฏิปทา เอตสฺส ปรมสฺสาสสฺส
สจฺฉิกิริยายาติ อตฺถิ โข อาวุโส มคฺโค อตฺถิ ปฏิปทา
เอตสฺส ปรมสฺสาสสฺส สจฺฉิกิริยายาติ กตโม ปน อาวุโส
มคฺโค กตมา ปฏิปทา เอตสฺส ปรมสฺสาสสฺส สจฺฉิกิริยายาติ
อยเมว โข อาวุโส อริโย อฏฺฐงฺคิโก มคฺโค เอตสฺส ปรมสฺสาสสฺส
สจฺฉิกิริยาย เสยฺยถีทํ สมฺมาทิฏฺฐิ เป สมฺมาสมาธิ
อยํ โข อาวุโส มคฺโค อยํ ปฏิปทา เอตสฺส ปรมสฺสาสสฺส
สจฺฉิกิริยายาติ ภทฺทโก อาวุโส มคฺโค ภทฺทิกา ปฏิปทา
เอตสฺส ปรมสฺสาสสฺส สจฺฉิกิริยาย อลญฺจ ปนาวุโส สารีปุตฺต
อปฺปมาทายาติ
เวทนา เวทนาติ อาวุโส สารีปุตฺต วุจฺจติ กตมา
นุ โข อาวุโส เวทนาติ ติสฺโส อิมา อาวุโส เวทนา
กตมา ติสฺโส สุขา เวทนา ทุกฺขา เวทนา อทุกฺขมสุขา
เวทนา อิมา โข อาวุโส ติสฺโส เวทนาติ อตฺถิ ปนาวุโส
มคฺโค อตฺถิ ปฏิปทา เอตาสํ ติสฺสนฺนํ เวทนานํ ปริญฺญายาติ
อตฺถิ โข อาวุโส มคฺโค อตฺถิ ปฏิปทา เอตาสํ ติสฺสนฺนํ เวทนานํ
ปริญฺญายาติ กตโม ปนาวุโส มคฺโค กตมา ปฏิปทา เอตาสํ
ติสฺสนฺนํ เวทนานํ ปริญฺญายาติ อยเมว โข อาวุโส อริโย




อฏฺฐงฺคิโก มคฺโค เอตาสํ ติสฺสนฺนํ เวทนานํ ปริญฺญาย
เสยฺยถีทํ สมฺมาทิฏฺฐิ เป สมฺมาสมาธิ อยํ โข อาวุโส
มคฺโค อยํ ปฏิปทา เอตาสํ ติสฺสนฺนํ เวทนานํ ปริญฺญายาติ
ภทฺทโก อาวุโส มคฺโค ภทฺทิกา ปฏิปทา เอตาสํ ติสฺสนฺนํ
เวทนานํ ปริญฺญาย อลญฺจ ปนาวุโส สารีปุตฺต อปฺปมาทายาติ
อาสโว อาสโวติ อาวุโส สารีปุตฺต วุจฺจติ กตโม
นุ โข อาวุโส อาสโวติ ตโยเม อาวุโส อาสวา กามาสโว
ภวาสโว อวิชฺชาสโว อิเม โข อาวุโส ตโย อาสวาติ อตฺถิ
ปนาวุโส มคฺโค อตฺถิ ปฏิปทา เอเตสํ อาสวานํ ปหานายาติ
อตฺถิ โข อาวุโส มคฺโค อตฺถิ ปฏิปทา เอเตสํ อาสวานํ
ปหานายาติ กตโม ปนาวุโส มคฺโค กตมา ปฏิปทา เอเตสํ
อาสวานํ ปหานายาติ อยเมว โข อาวุโส อริโย อฏฺฐงฺคิโก
มคฺโค เอเตสํ อาสวานํ ปหานาย เสยฺยถีทํ สมฺมาทิฏฺฐิ
เป สมฺมาสมาธิ อยํ โข อาวุโส มคฺโค อยํ ปฏิปทา
เอเตสํ อาสวานํ ปหานายาติ ภทฺทโก อาวุโส มคฺโค ภทฺทิกา
ปฏิปทา เอเตสํ อาสวานํ ปหานาย อลญฺจ ปนาวุโส สารีปุตฺต
อปฺปมาทายาติ
อวิชฺชา อวิชฺชาติ อาวุโส สารีปุตฺต วุจฺจติ กตมา
นุ โข อาวุโส อวิชฺชาติ ยํ โข อาวุโส ทุกฺเข อญฺญาณํ
ทุกฺขสมุทเย อญฺญาณํ ทุกฺขนิโรเธ อญฺญาณํ ทุกฺขนิโรธคามินิยา


ปฏิปทาย อญฺญาณํ อยํ วุจฺจตาวุโส อวิชฺชาติ อตฺถิ ปนาวุโส
มคฺโค อตฺถิ ปฏิปทา เอติสฺสา อวิชฺชาย ปหานายาติ อตฺถิ โข
อาวุโส มคฺโค อตฺถิ ปฏิปทา เอติสฺสา อวิชฺชาย ปหานายาติ กตโม
ปนาวุโส มคฺโค กตมา ปฏิปทา เอติสฺสา อวิชฺชาย ปหานายาติ
อยเมว โข อาวุโส อริโย อฏฺฐงฺคิโก มคฺโค เอติสฺสา อวิชฺชาย
ปหานาย เสยฺยถีทํ สมฺมาทิฏฺฐิ เป สมฺมาสมาธิ อยํ
โข อาวุโส มคฺโค อยํ ปฏิปทา เอติสฺสา อวิชฺชาย ปหานายาติ
ภทฺทโก อาวุโส มคฺโค ภทฺทิกา ปฏิปทา เอติสฺสา อวิชฺชาย
ปหานาย อลญฺจ ปนาวุโส สารีปุตฺต อปฺปมาทายาติ
ตณฺหา ตณฺหาติ อาวุโส สารีปุตฺต วุจฺจติ กตมา
นุ โข อาวุโส ตณฺหาติ ติสฺโส อิมา อาวุโส ตณฺหา กามตณฺหา
ภวตณฺหา วิภวตณฺหา อิมา โข อาวุโส ติสฺโส
ตณฺหาติ อตฺถิ ปนาวุโส มคฺโค อตฺถิ ปฏิปทา เอตาสํ ตณฺหานํ
ปหานายาติ อตฺถิ โข อาวุโส มคฺโค อตฺถิ ปฏิปทา เอตาสํ ตณฺหานํ
ปหานายาติ กตโม ปนาวุโส มคฺโค กตมา ปฏิปทา เอตาสํ
ตณฺหานํ ปหานายาติ อยเมว โข อาวุโส อริโย อฏฺฐงฺคิโก
มคฺโค เอตาสํ ตณฺหานํ ปหานาย เสยฺยถีทํ สมฺมาทิฏฺฐิ
เป สมฺมาสมาธิ อยํ โข อาวุโส มคฺโค อยํ ปฏิปทา
เอตาสํ ตณฺหานํ ปหานายาติ ภทฺทโก อาวุโส มคฺโค ภทฺทิกา


ปฏิปทา เอตาสํ ตณฺหานํ ปหานาย อลญฺจ ปนาวุโส สารีปุตฺต
อปฺปมาทายาติ
โอโฆ โอโฆติ อาวุโส สารีปุตฺต วุจฺจติ กตโม
นุ โข อาวุโส โอโฆติ จตฺตาโรเม อาวุโส โอฆา กาโมโฆ
ภโวโฆ ทิฏฺโฐโฆ อวิชฺโชโฆ อิเม โข อาวุโส จตฺตาโร
โอฆาติ อตฺถิ ปนาวุโส มคฺโค อตฺถิ ปฏิปทา เอเตสํ โอฆานํ
ปหานายาติ อตฺถิ โข อาวุโส มคฺโค อตฺถิ ปฏิปทา เอเตสํ
โอฆานํ ปหานายาติ กตโม ปนาวุโส มคฺโค กตมา ปฏิปทา
เอเตสํ โอฆานํ ปหานายาติ อยเมว โข อาวุโส อริโย
อฏฺฐงฺคิโก มคฺโค เอเตสํ โอฆานํ ปหานาย เสยฺยถีทํ สมฺมาทิฏฺฐิ
เป สมฺมาสมาธิ อยํ โข อาวุโส มคฺโค อยํ
ปฏิปทา เอเตสํ โอฆานํ ปหานายาติ ภทฺทโก อาวุโส มคฺโค
ภทฺทิกา ปฏิปทา เอเตสํ โอฆานํ ปหานาย อลญฺจ ปนาวุโส
สารีปุตฺต อปฺปมาทายาติ
อุปาทานํ อุปาทานนฺติ อาวุโส สารีปุตฺต วุจฺจติ กตมํ
นุ โข อาวุโส อุปาทานนฺติ จตฺตารีมานิ อาวุโส
อุปาทานานิ กามุปาทานํ ทิฏฺฐุปาทานํ สีลพฺพตุปาทานํ อตฺตวาทุปาทานํ
อิมานิ โข อาวุโส จตฺตาริ อุปาทานานีติ อตฺถิ
ปนาวุโส มคฺโค อตฺถิ ปฏิปทา เอเตสํ อุปาทานานํ ปหานายาติ
อตฺถิ โข อาวุโส มคฺโค อตฺถิ ปฏิปทา เอเตสํ อุปาทานานํ


ปหานายาติ กตโม ปนาวุโส มคฺโค กตมา ปฏิปทา เอเตสํ
อุปาทานานํ ปหานายาติ อยเมว โข อาวุโส อริโย อฏฺฐงฺคิโก
มคฺโค เอเตสํ อุปาทานานํ ปหานาย เสยฺยถีทํ สมฺมาทิฏฺฐิ
เป สมฺมาสมาธิ อยํ โข อาวุโส มคฺโค อยํ ปฏิปทา
เอเตสํ อุปาทานานํ ปหานายาติ ภทฺทโก อาวุโส มคฺโค ภทฺทิกา
ปฏิปทา เอเตสํ อุปาทานานํ ปหานาย อลญฺจ ปนาวุโส สารีปุตฺต
อปฺปมาทายาติ
ภโว ภโวติ อาวุโส สารีปุตฺต วุจฺจติ กตโม นุ โข
อาวุโส ภโวติ ตโยเม อาวุโส ภวา กามภโว รูปภโว
อรูปภโว อิเม โข อาวุโส ตโย ภวาติ อตฺถิ ปนาวุโส มคฺโค
อตฺถิ ปฏิปทา เอเตสํ ภวานํ ปริญฺญายาติ อตฺถิ โข อาวุโส
มคฺโค อตฺถิ ปฏิปทา เอเตสํ ภวานํ ปริญฺญายาติ กตโม
ปนาวุโส มคฺโค กตมา ปฏิปทา เอเตสํ ภวานํ ปริญฺญายาติ
อยเมว โข อาวุโส อริโย อฏฺฐงฺคิโก มคฺโค เอเตสํ ภวานํ
ปริญฺญาย เสยฺยถีทํ สมฺมาทิฏฺฐิ เป สมฺมาสมาธิ อยํ
โข อาวุโส มคฺโค อยํ ปฏิปทา เอเตสํ ภวานํ ปริญฺญายาติ
ภทฺทโก อาวุโส มคฺโค ภทฺทิกา ปฏิปทา เอเตสํ ภวานํ
ปริญฺญาย อลญฺจ ปนาวุโส สารีปุตฺต อปฺปมาทายาติ
ทุกฺขํ ทุกฺขนฺติ อาวุโส สารีปุตฺต วุจฺจติ กตมํ นุ โข
อาวุโส ทุกฺขนฺติ ติสฺโส อิมา อาวุโส ทุกฺขตา ทุกฺขทุกฺขตา


สงฺขารทุกฺขตา วิปริณามทุกฺขตา อิมา โข อาวุโส ติสฺโส
ทุกฺขตาติ อตฺถิ ปนาวุโส มคฺโค อตฺถิ ปฏิปทา เอตาสํ
ทุกฺขตานํ ปริญฺญายาติ อตฺถิ โข อาวุโส มคฺโค อตฺถิ
ปฏิปทา เอตาสํ ทุกฺขตานํ ปริญฺญายาติ กตโม ปนาวุโส
มคฺโค กตมา ปฏิปทา เอตาสํ ทุกฺขตานํ ปริญฺญายาติ อยเมว
โข อาวุโส อริโย อฏฺฐงฺคิโก มคฺโค เอตาสํ ทุกฺขตานํ ปริญฺญาย
เสยฺยถีทํ สมฺมาทิฏฺฐิ เป สมฺมาสมาธิ อยํ โข อาวุโส
มคฺโค อยํ ปฏิปทา เอตาสํ ทุกฺขตานํ ปริญฺญายาติ ภทฺทโก
อาวุโส มคฺโค ภทฺทิกา ปฏิปทา เอตาสํ ทุกฺขตานํ ปริญฺญาย
อลญฺจ ปนาวุโส สารีปุตฺต อปฺปมาทายาติ
สกฺกาโย สกฺกาโยติ อาวุโส สารีปุตฺต วุจฺจติ กตมา
นุ โข อาวุโส สกฺกาโยติ ปญฺจิเม อาวุโส อุปาทานกฺขนฺธา
สกฺกาโย วุตฺตา ภควตา เสยฺยถีทํ รูปูปาทานกฺขนฺโธ
เวทนูปาทานกฺขนฺโธ สญฺญูปาทานกฺขนฺโธ สงฺขารูปาทานกฺขนฺโธ
วิญฺญาณูปาทานกฺขนฺโธ อิเม โข อาวุโส ปญฺจุปาทานกฺขนฺธา สกฺกาโย
วุตฺตา ภควตาติ อตฺถิ ปนาวุโส มคฺโค อตฺถิ ปฏิปทา เอตสฺส
สกฺกายสฺส ปริญฺญายาติ อตฺถิ โข อาวุโส มคฺโค อตฺถิ
ปฏิปทา เอตสฺส สกฺกายสฺส ปริญฺญายาติ กตโม ปนาวุโส
มคฺโค กตมา ปฏิปทา เอตสฺส สกฺกายสฺส ปริญฺญายาติ
อยเมว โข อาวุโส อริโย อฏฺฐงฺคิโก มคฺโค เอตสฺส สกฺกายสฺส


ปริญฺญาย เสยฺยถีทํ สมฺมาทิฏฺฐิ เป สมฺมาสมาธิ อยํ
โข อาวุโส มคฺโค อยํ ปฏิปทา เอตสฺส สกฺกายสฺส ปริญฺญายาติ
ภทฺทโก อาวุโส มคฺโค ภทฺทิกา ปฏิปทา เอตสฺส สกฺกายสฺส
ปริญฺญาย อลญฺจ ปนาวุโส สารีปุตฺต อปฺปมาทายาติ
กึ นุ โข อาวุโส สารีปุตฺต อิมสฺมึ ธมฺมวินเย
ทุกฺกรนฺติ ปพฺพชฺชา โข อาวุโส อิมสฺมึ ธมฺมวินเย ทุกฺกราติ
ปพฺพชิเตน ปนาวุโส กึ ทุกฺกรนฺติ ปพฺพชิเตน โข อาวุโส
อภิรติ ทุกฺกราติ อภิรเตน ปนาวุโส กึ ทุกฺกรนฺติ
อภิรเตน โข อาวุโส ธมฺมานุธมฺมปฏิปตฺติ ทุกฺกราติ กีวจิรํ
ปนาวุโส ธมฺมานุธมฺมปฏิปนฺโน ภิกฺขุ อรหํ อสฺสาติ น จิรํ
อาวุโสติ
ชมฺพุขาทกสํยุตฺตํ สมตฺตํ
ตสฺสุทฺทานํ
นิพฺพานํ อรหตฺตญฺจ ธมฺมวาที กิมตฺถิยํ
อสฺสาโส ปรมสฺสาโส เวทนา อาสวาวิชฺชา
ตณฺหา โอฆา อุปาทานํ ภโว ทุกฺขญฺจ สกฺกาโย
อิมสฺมึ ธมฺมวินเย ทุกฺกรนฺติ



สามณฺฑกสํยุตฺตํ
เอกํ สมยํ อายสฺมา สารีปุตฺโต วชฺชีสุ วิหรติ อุกฺกเจลายํ
คงฺคาย นทิยา ตีเร อถโข สามณฺฑโก ปริพฺพาชโก เยนายสฺมา
สารีปุตฺโต เตนุปสงฺกมิ อุปสงฺกมิตฺวา อายสฺมตา สารีปุตฺเตน สทฺธึ
สมฺโมทิ สมฺโมทนียํ กถํ สาราณียํ วีติสาเรตฺวา เอกมนฺตํ นิสีทิ
เอกมนฺตํ นิสินฺโน โข สามณฺฑโก ปริพฺพาชโก อายสฺมนฺตํ สารีปุตฺตํ
เอตทโวจ นิพฺพานํ นิพฺพานนฺติ อาวุโส สารีปุตฺต วุจฺจติ กตมํ
นุ โข อาวุโส นิพฺพานนฺติ โย โข อาวุโส ราคกฺขโย โทสกฺขโย
โมหกฺขโย อิทํ วุจฺจติ นิพฺพานนฺติ อตฺถิ ปนาวุโส มคฺโค
อตฺถิ ปฏิปทา เอตสฺส นิพฺพานสฺส สจฺฉิกิริยายาติ อตฺถิ โข
อาวุโส มคฺโค อตฺถิ ปฏิปทา เอตสฺส นิพฺพานสฺส สจฺฉิกิริยายาติ
กตโม ปนาวุโส มคฺโค กตมา ปฏิปทา เอตสฺส นิพฺพานสฺส
สจฺฉิกิริยายาติ อยเมว โข อาวุโส อริโย อฏฺฐงฺคิโก มคฺโค
เอตสฺส นิพฺพานสฺส สจฺฉิกิริยาย เสยฺยถีทํ สมฺมาทิฏฺฐิ
เป สมฺมาสมาธิ อยํ โข อาวุโส มคฺโค อยํ ปฏิปทา
เอตสฺส นิพฺพานสฺส สจฺฉิกิริยายาติ ภทฺทโก อาวุโส มคฺโค
ภทฺทิกา ปฏิปทา เอตสฺส นิพฺพานสฺส สจฺฉิกิริยาย อลญฺจ ปนาวุโส
สารีปุตฺต อปฺปมาทายาติ เป
กึ นุ โข อาวุโส สารีปุตฺต อิมสฺมึ ธมฺมวินเย



ทุกฺกรนฺติ ปพฺพชฺชา โข อาวุโส อิมสฺมึ ธมฺมวินเย ทุกฺกรนฺติ
ปพฺพชิเตน ปนาวุโส กึ ทุกฺกรนฺติ ปพฺพชิเตน โข อาวุโส
อภิรติ ทุกฺกราติ อภิรเตน ปนาวุโส กึ ทุกฺกรนฺติ อภิรเตน
โข อาวุโส ธมฺมานุธมฺมปฏิปตฺติ ทุกฺกราติ กีวจิรํ ปนาวุโส
ธมฺมานุธมฺมปฏิปนฺโน ภิกฺขุ อรหํ อสฺสาติ น จิรํ อาวุโสติ
สามณฺฑกสํยุตฺตํ สมตฺตํ
ปุริมสุตฺตสทิสํ อุทฺทานํ




โมคฺคลฺลานสํยุตฺตํ
เอกํ สมยํ อายสฺมา มหาโมคฺคลฺลาโน สาวตฺถิยํ
วิหรติ เชตวเน อนาถปิณฺฑิกสฺส อาราเม ตตฺร โข อายสฺมา
มหาโมคฺคลฺลาโน ภิกฺขู อามนฺเตสิ อาวุโส ภิกฺขเวติ อาวุโสติ
โข เต ภิกฺขู อายสฺมโต มหาโมคฺคลฺลานสฺส ปจฺจสฺโสสุํ
อายสฺมา มหาโมคฺคลฺลาโน เต ภิกฺขู เอตทโวจ อิธ มยฺหํ
อาวุโส รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ
ปฐมชฺฌานํ ปฐมชฺฌานนฺติ วุจฺจติ กตมํ นุ โข ปฐมชฺฌานนฺติ
ตสฺส มยฺหํ อาวุโส เอตทโหสิ อิธ ภิกฺขุ วิวิจฺเจว กาเมหิ วิวิจฺจ
อกุสเลหิ ธมฺเมหิ สวิตกฺกํ สวิจารํ วิเวกชํ ปีติสุขํ ปฐมชฺฌานํ
อุปสมฺปชฺช วิหรติ อิทํ วุจฺจติ ปฐมชฺฌานนฺติ โส ขฺวาหํ
อาวุโส วิวิจฺเจว กาเมหิ วิวิจฺจ อกุสเลหิ ธมฺเมหิ สวิตกฺกํ
สวิจารํ วิเวกชํ ปีติสุขํ ปฐมชฺฌานํ อุปสมฺปชฺช วิหรามิ ตสฺส
มยฺหํ อาวุโส อิมินา วิหาเรน วิหรโต กามสหคตา สญฺญามนสิการา
สมุทาจรนฺติ อถ โข มํ อาวุโส ภควา อิทฺธิยา
อุปสงฺกมิตฺวา เอตทโวจ โมคฺคลฺลาน โมคฺคลฺลาน มา พฺราหฺมณ
ปฐมชฺฌานํ ปมาโท ปฐมชฺฌาเน จิตฺตํ สณฺฐเปหิ ปฐมชฺฌาเน
จิตฺตํ เอโกทึ กโรหิ ปฐมชฺฌาเน จิตฺตํ สมาทหาติ โส
ขฺวาหํ อาวุโส อปเรน สมเยน วิวิจฺเจว กาเมหิ วิวิจฺจ อกุสเลหิ




ธมฺเมหิ สวิตกฺกํ สวิจารํ วิเวกชํ ปีติสุขํ ปฐมชฺฌานํ อุปสมฺปชฺช
วิหาสึ ยํ หิ ตํ อาวุโส สมฺมา วทมาโน วเทยฺย สตฺถารานุคฺคหิโต
สาวโก มหาภิญฺญตํ ปตฺโตติ มมํ ตํ สมฺมา
วทมาโน วเทยฺย สตฺถารานุคฺคหิโต สาวโก มหาภิญฺญตํ ปตฺโตติ
ทุติยชฺฌานํ ทุติยชฺฌานนฺติ วุจฺจติ กตมํ นุ โข
ทุติยชฺฌานนฺติ ตสฺส มยฺหํ อาวุโส เอตทโหสิ อิธ ภิกฺขุ
วิตกฺกวิจารานํ วูปสมา อชฺฌตฺตํ สมฺปสาทนํ เจตโส เอโกทิภาวํ
อวิตกฺกํ อวิจารํ สมาธิชํ ปีติสุขํ ทุติยชฺฌานํ อุปสมฺปชฺช วิหรติ
อิทํ วุจฺจติ ทุติยชฺฌานนฺติ โส ขฺวาหํ อาวุโส วิตกฺกวิจารานํ
วูปสมา อชฺฌตฺตํ สมฺปสาทนํ เจตโส เอโกทิภาวํ อวิตกฺกํ อวิจารํ
สมาธิชํ ปีติสุขํ ทุติยชฺฌานํ อุปสมฺปชฺช วิหรามิ ตสฺส มยฺหํ
อาวุโส อิมินา วิหาเรน วิหรโต วิตกฺกสหคตา สญฺญามนสิการา
สมุทาจรนฺติ อถ โข มํ อาวุโส ภควา อิทฺธิยา อุปสงฺกมิตฺวา
เอตทโวจ โมคฺคลฺลาน โมคฺคลฺลาน มา พฺราหฺมณ ทุติยชฺฌานํม
ปมาโท ทุติยชฺฌาเน จิตฺตํ สณฺฐเปหิ ทุติยชฺฌาเน จิตฺตํ เอโกทึ
กโรหิ ทุติยชฺฌาเน จิตฺตํ สมาทหาติ โส ขฺวาหํ อาวุโส
อปเรน สมเยน วิตกฺกวิจารานํ วูปสมา อชฺฌตฺตํ สมฺปสาทนํ
เจตโส เอโกทิภาวํ อวิตกฺกํ อวิจารํ สมาธิชํ ปีติสุขํ ทุติยชฺฌานํ
อุปสมฺปชฺช วิหาสึ ยํ หิ ตํ อาวุโส สมฺมา วทมาโน
วเทยฺย สตฺถารานุคฺคหิโต สาวโก มหาภิญฺญตํ ปตฺโตติ มมํ


ตํ สมฺมา วทมาโน วเทยฺย สตฺถารานุคฺคหิโต สาวโก
มหาภิญฺญตํ ปตฺโตติ
ตติยชฺฌานํ ตติยชฺฌานนฺติ วุจฺจติ กตมํ นุ โข
ตติยชฺฌานนฺติ ตสฺส มยฺหํ อาวุโส เอตทโหสิ อิธ ภิกฺขุ
ปีติยา จ วิราคา อุเปกฺขโก จ วิหรติ สโต จ สมฺปชาโน
สุขญฺจ กาเยน ปฏิสํเวเทติ ยนฺตํ อริยา อาจิกฺขนฺติ อุเปกฺขโก
สติมา สุขวิหารีติ ตติยชฺฌานํ อุปสมฺปชฺช วิหรติ อิทํ วุจฺจติ
ตติยชฺฌานนฺติ โส ขฺวาหํ อาวุโส ปีติยา จ วิราคา อุเปกฺขโก
จ วิหรามิ สโต จ สมฺปชาโน สุขญฺจ กาเยน ปฏิสํเวเทมิ
ยนฺตํ อริยา อาจิกฺขนฺติ อุเปกฺขโก สติมา สุขวิหารีติ ตติยชฺฌานํ
อุปสมฺปชฺช วิหรามิ ตสฺส มยฺหํ อาวุโส อิมินา วิหาเรน
วิหรโต ปีติสหคตา สญฺญามนสิการา สมุทาจรนฺติ อถ โข
มํ อาวุโส ภควา อิทฺธิยา อุปสงฺกมิตฺวา เอตทโวจ โมคฺคลฺลาน
โมคฺคลฺลาน มา พฺราหฺมณ ตติยชฺฌานํ ปมาโท ตติยชฺฌาเน
จิตฺตํ สณฺฐเปหิ ตติยชฺฌาเน จิตฺตํ เอโกทึ กโรหิ ตติยชฺฌาเน
จิตฺตํ สมาทหาติ โส ขฺวาหํ อาวุโส อปเรน สมเยน ปีติยา
จ วิราคา อุเปกฺขโก จ วิหรามิ สโต จ สมฺปชาโน สุขญฺจ
กาเยน ปฏิสํเวเทมิ ยนฺตํ อริยา อาจิกฺขนฺติ อุเปกฺขโก สติมา
สุขวิหารีติ ตติยชฺฌานํ อุปสมฺปชฺช วิหาสึ ยํ หิ ตํ อาวุโส
สมฺมา วทมาโน วเทยฺย เป มหาภิญฺญตํ ปตฺโตติ



จตุตฺถชฺฌานํ จตุตฺถชฺฌานนฺติ วุจฺจติ กตมํ นุ โข
จตุตฺถชฺฌานนฺติ ตสฺส มยฺหํ อาวุโส เอตทโหสิ อิธ ภิกฺขุ
สุขสฺส จ ปหานา ทุกฺขสฺส จ ปหานา ปุพฺเพว โสมนสฺสโทมนสฺสานํ
อตฺถงฺคมา อทุกฺขมสุขํ อุเปกฺขาสติปาริสุทฺธึ
จตุตฺถชฺฌานํ อุปสมฺปชฺช วิหรติ อิทํ วุจฺจติ จตุตฺถชฺฌานนฺติ
โส ขฺวาหํ อาวุโส สุขสฺส จ ปหานา ทุกฺขสฺส จ ปหานา
ปุพฺเพว โสมนสฺสโทมนสฺสานํ อตฺถงฺคมา อทุกฺขมสุขํ
อุเปกฺขาสติปาริสุทฺธึ จตุตฺถชฺฌานํ อุปสมฺปชฺช วิหรามิ ตสฺส มยฺหํ
อาวุโส อิมินา วิหาเรน วิหรโต สุขสหคตา สญฺญามนสิการา
สมุทาจรนฺติ อถ โข มํ อาวุโส ภควา อิทฺธิยา อุปสงฺกมิตฺวา
เอตทโวจ โมคฺคลฺลาน โมคฺคลฺลาน มา พฺราหฺมณ จตุตฺถชฺฌานํ
ปมาโท จตุตฺถชฺฌาเน จิตฺตํ สณฺฐเปหิ จตุตฺถชฺฌาเน จิตฺตํ
เอโกทึ กโรหิ จตุตฺถชฺฌาเน จิตฺตํ สมาทหาติ โส ขฺวาหํ
อาวุโส อปเรน สมเยน สุขสฺส จ ปหานา ทุกฺขสฺส จ ปหานา
ปุพฺเพว โสมนสฺสโทมนสฺสานํ อตฺถงฺคมา อทุกฺขมสุขํ อุเปกฺขาสติปาริสุทฺธึ
จตุตฺถชฺฌานํ อุปสมฺปชฺช วิหาสึ ยํ หิ ตํ อาวุโส
สมฺมา วทมาโน วเทยฺย เป มหาภิญฺญตํ ปตฺโตติ
อากาสานญฺจายตนํ อากาสานญฺจายตนนฺติ วุจฺจติ กตมํ
นุ โข อากาสานญฺจายตนนฺติ ตสฺส มยฺหํ อาวุโส เอตทโหสิ
อิธ ภิกฺขุ สพฺพโส รูปสญฺญานํ สมติกฺกมา ปฏิฆสญฺญานํ อตฺถงฺคมา


นานตฺตสญฺญานํ อมนสิการา อนนฺโต อากาโสติ อากาสานญฺจายตนํ
อุปสมฺปชฺช วิหรติ อิทํ วุจฺจติ อากาสานญฺจายตนนฺติ โส
ขฺวาหํ อาวุโส สพฺพโส รูปสญฺญานํ สมติกฺกมา ปฏิฆสญฺญานํ
อตฺถงฺคมา นานตฺตสญฺญานํ อมนสิการา อนนฺโต อากาโสติ
อากาสานญฺจายตนํ อุปสมฺปชฺช วิหรามิ ตสฺส มยฺหํ อาวุโส อิมินา
วิหาเรน วิหรโต รูปสหคตา สญฺญามนสิการา สมุทาจรนฺติ
อถ โข มํ อาวุโส ภควา อิทฺธิยา อุปสงฺกมิตฺวา เอตทโวจ
โมคฺคลฺลาน โมคฺคลฺลาน มา พฺราหฺมณ อากาสานญฺจายตนํ
ปมาโท อากาสานญฺจายตเน จิตฺตํ สณฺฐเปหิ อากาสานญฺจายตเน
จิตฺตํ เอโกทึ กโรหิ อากาสานญฺจายตเน จิตฺตํ สมาทหาติ
โส ขฺวาหํ อาวุโส อปเรน สมเยน สพฺพโส รูปสญฺญานํ สมติกฺกมา
ปฏิฆสญฺญานํ อตฺถงฺคมา นานตฺตสญฺญานํ อมนสิการา อนนฺโต
อากาโสติ อากาสานญฺจายตนํ อุปสมฺปชฺช วิหาสึ ยํ หิ ตํ
อาวุโส สมฺมา วทมาโน วเทยฺย เป มหาภิญฺญตํ ปตฺโตติ
วิญฺญาณญฺจายตนํ วิญฺญาณญฺจายตนนฺติ วุจฺจติ กตมํ
นุ โข วิญฺญาณญฺจายตนนฺติ ตสฺส มยฺหํ อาวุโส เอตทโหสิ อิธ
ภิกฺขุ สพฺพโส อากาสานญฺจายตนํ สมติกฺกมฺม อนนฺตํ วิญฺญาณนฺติ
วิญฺญาณญฺจายตนํ อุปสมฺปชฺช วิหรติ อิทํ วุจฺจติ วิญฺญาณญฺจายตนนฺติ
โส ขฺวาหํ อาวุโส สพฺพโส อากาสานญฺจายตนํ
สมติกฺกมฺม อนนฺตํ วิญฺญาณนฺติ วิญฺญาณญฺจายตนํ อุปสมฺปชฺช


วิหรามิ ตสฺส มยฺหํ อาวุโส อิมินา วิหาเรน วิหรโต
อากาสานญฺจายตนสหคตา สญฺญามนสิการา สมุทาจรนฺติ อถ โข มํ
อาวุโส ภควา อิทฺธิยา อุปสงฺกมิตฺวา เอตทโวจ โมคฺคลฺลาน
โมคฺคลฺลาน มา พฺราหฺมณ วิญฺญาณญฺจายตนํ ปมาโท วิญฺญาณญฺจายตเน
จิตฺตํ สณฺฐเปหิ วิญฺญาณญฺจายตเน จิตฺตํ เอโกทึ
กโรหิ วิญฺญาณญฺจายตเน จิตฺตํ สมาทหาติ โส ขฺวาหํ อาวุโส
อปเรน สมเยน สพฺพโส อากาสานญฺจายตนํ สมติกฺกมฺม อนนฺตํ
วิญฺญาณนฺติ วิญฺญาณญฺจายตนํ อุปสมฺปชฺช วิหาสึ ยํ หิ ตํ
อาวุโส สมฺมา วทมาโน วเทยฺย เป มหาภิญฺญตํ ปตฺโตติ
อากิญฺจญฺญายตนํ อากิญฺจญฺญายตนนฺติ วุจฺจติ กตมํ
นุ โข อากิญฺจญฺญายตนนฺติ ตสฺส มยฺหํ อาวุโส เอตทโหสิ
อิธ ภิกฺขุ สพฺพโส วิญฺญาณญฺจายตนํ สมติกฺกมฺม นตฺถิ กิญฺจีติ
อากิญฺจญฺญายตนํ อุปสมฺปชฺช วิหรติ อิทํ วุจฺจติ อากิญฺจญฺญายตนนฺติ
โส ขฺวาหํ อาวุโส สพฺพโส วิญฺญาณญฺจายตนํ
สมติกฺกมฺม นตฺถิ กิญฺจีติ อากิญฺจญฺญายตนํ อุปสมฺปชฺช วิหรามิ
ตสฺส มยฺหํ อาวุโส อิมินา วิหาเรน วิหรโต วิญฺญาณญฺจายตนสหคตา
สญฺญามนสิการา สมุทาจรนฺติ อถ โข มํ อาวุโส
ภควา อิทฺธิยา อุปสงฺกมิตฺวา เอตทโวจ โมคฺคลฺลาน โมคฺคลฺลาน
มา พฺราหฺมณ อากิญฺจญฺญายตนํ ปมาโท อากิญฺจญฺญายตเน
จิตฺตํ สณฺฐเปหิ อากิญฺจญฺญายตเน จิตฺตํ เอโกทึ กโรหิ


อากิญฺจญฺญายตเน จิตฺตํ สมาทหาติ โส ขฺวาหํ อาวุโส อปเรน
สมเยน สพฺพโส วิญฺญาณญฺจายตนํ สมติกฺกมฺม นตฺถิ กิญฺจีติ
อากิญฺจญฺญายตนํ อุปสมฺปชฺช วิหาสึ ยํ หิ ตํ อาวุโส สมฺมา
วทมาโน วเทยฺย เป มหาภิญฺญตํ ปตฺโตติ
เนวสญฺญานาสญฺญายตนํ เนวสญฺญานาสญฺญายตนนฺติ
วุจฺจติ กตมํ นุ โข เนวสญฺญานาสญฺญายตนนฺติ ตสฺส
มยฺหํ อาวุโส เอตทโหสิ อิธ ภิกฺขุ สพฺพโส อากิญฺจญฺญายตนํ
สมติกฺกมฺม เนวสญฺญานาสญฺญายตนํ อุปสมฺปชฺช วิหรติ
อิทํ วุจฺจติ เนวสญฺญานาสญฺญายตนนฺติ โส ขฺวาหํ อาวุโส
สพฺพโส อากิญฺจญฺญายตนํ สมติกฺกมฺม เนวสญฺญานาสญฺญายตนํ
อุปสมฺปชฺช วิหรามิ ตสฺส มยฺหํ อาวุโส อิมินา วิหาเรน วิหรโต
อากิญฺจญฺญายตนสหคตา สญฺญามนสิการา สมุทาจรนฺติ อถ โข
มํ อาวุโส ภควา อิทฺธิยา อุปสงฺกมิตฺวา เอตทโวจ โมคฺคลฺลาน
โมคฺคลฺลาน มา พฺราหฺมณ เนวสญฺญานาสญฺญายตนํ ปมาโท
เนวสญฺญานาสญฺญายตเน จิตฺตํ สณฺฐเปหิ เนวสญฺญานาสญฺญายตเน
จิตฺตํ เอโกทึ กโรหิ เนวสญฺญานาสญฺญายตเน จิตฺตํ
สมาทหาติ โส ขฺวาหํ อาวุโส อปเรน สมเยน สพฺพโส
อากิญฺจญฺญายตนํ สมติกฺกมฺม เนวสญฺญานาสญฺญายตนํ อุปสมฺปชฺช
วิหาสึ ยํ หิ ตํ อาวุโส สมฺมา วทมาโน วเทยฺย เป
มหาภิญฺญตํ ปตฺโตติ


อนิมิตฺโต เจโตสมาธิ อนิมิตฺโต เจโตสมาธีติ วุจฺจติ
กตโม นุ โข อนิมิตฺโต เจโตสมาธีติ ตสฺส มยฺหํ อาวุโส
เอตทโหสิ อิธ ภิกฺขุ สพฺพนิมิตฺตานํ อมนสิการา อนิมิตฺตํ เจโตสมาธึ
อุปสมฺปชฺช วิหรติ อยํ วุจฺจติ อนิมิตฺโต เจโตสมาธีติ
โส ขฺวาหํ อาวุโส สพฺพนิมิตฺตานํ อมนสิการา อนิมิตฺตํ เจโตสมาธึ
อุปสมฺปชฺช วิหรามิ ตสฺส มยฺหํ อาวุโส อิมินา วิหาเรน
วิหรโต นิมิตฺตานุสาริวิญฺญาณํ โหติ อถ โข มํ อาวุโส
ภควา อิทฺธิยา อุปสงฺกมิตฺวา เอตทโวจ โมคฺคลฺลาน โมคฺคลฺลาน
มา พฺราหฺมณ อนิมิตฺตํ เจโตสมาธึ ปมาโท อนิมิตฺเต เจโตสมาธิสฺมึ
จิตฺตํ สณฺฐเปหิ อนิมิตฺเต เจโตสมาธิสฺมึ จิตฺตํ เอโกทึ
กโรหิ อนิมิตฺเต เจโตสมาธิสฺมึ จิตฺตํ สมาทหาติ โส ขฺวาหํ
อาวุโส อปเรน สมเยน สพฺพนิมิตฺตานํ อมนสิการา อนิมิตฺตํ เจโตสมาธึ
อุปสมฺปชฺช วิหาสึ ยํ หิ ตํ อาวุโส สมฺมา วทมาโน
วเทยฺย สตฺถารานุคฺคหิโต สาวโก มหาภิญฺญตํ ปตฺโตติ มมํ
ตํ สมฺมา วทมาโน วเทยฺย สตฺถารานุคฺคหิโต สาวโก มหาภิญฺญตํ
ปตฺโตติ
อถ โข อายสฺมา มหาโมคฺคลฺลาโน เสยฺยถาปิ นาม
พลวา ปุริโส สมฺมิญฺชิตํ วา พาหํ ปสาเรยฺย ปสาริตํ วา
พาหํ สมฺมิญฺเชยฺย เอวเมว เชตวเน อนฺตรหิโต เทเวสุ ตาวตึเสสุ
ปาตุรโหสิ อถ โข สกฺโก เทวานมินฺโท ปญฺจหิ เทวตาสเตหิ


สทฺธึ เยนายสฺมา มหาโมคฺคลฺลาโน เตนุปสงฺกมิ อุปสงฺกมิตฺวา
อายสฺมนฺตํ มหาโมคฺคลฺลานํ อภิวาเทตฺวา เอกมนฺตํ อฏฺฐาสิ
เอกมนฺตํ ฐิตํ โข สกฺกํ เทวานมินฺทํ อายสฺมา มหาโมคฺคลฺลาโน
เอตทโวจ สาธุ โข เทวานมินฺท พุทฺธสรณคมนํ โหติ พุทฺธสรณคมนเหตุ
โข เทวานมินฺท เอวมิเธกจฺเจ สตฺตา กายสฺส เภทา ปรํ
มรณา สุคตึ สคฺคํ โลกํ อุปปชฺชนฺติ สาธุ โข เทวานมินฺท
ธมฺมสรณคมนํ โหติ ธมฺมสรณคมนเหตุ โข เทวานมินฺท
เอวมิเธกจฺเจ สตฺตา กายสฺส เภทา ปรํ มรณา สุคตึ สคฺคํ
โลกํ อุปปชฺชนฺติ สาธุ โข เทวานมินฺท สงฺฆสรณคมนํ โหติ
สงฺฆสรณคมนเหตุ โข เทวานมินฺท เอวมิเธกจฺเจ สตฺตา กายสฺส
เภทา ปรํ มรณา สุคตึ สคฺคํ โลกํ อุปปชฺชนฺตีติ สาธุ โข
มาริส โมคฺคลฺลาน พุทฺธสรณคมนํ โหติ พุทฺธสรณคมนเหตุ
โข มาริส โมคฺคลฺลาน เอวมิเธกจฺเจ สตฺตา กายสฺส เภทา ปรํ
มรณา สุคตึ สคฺคํ โลกํ อุปปชฺชนฺติ สาธุ โข มาริส
โมคฺคลฺลาน ธมฺมสรณคมนํ โหติ ธมฺมสรณคมนเหตุ โข
มาริส โมคฺคลฺลาน เอวมิเธกจฺเจ สตฺตา กายสฺส เภทา ปรํ มรณา
สุคตึ สคฺคํ โลกํ อุปปชฺชนฺติ สาธุ โข มาริส โมคฺคลฺลาน
สงฺฆสรณคมนํ เป สุคตึ สคฺคํ โลกํ อุปปชฺชนฺตีติ
อถ โข สกฺโก เทวานมินฺโท ฉหิ เทวตาสเตหิ สทฺธึ เป
อถ โข สกฺโก เทวานมินฺโท สตฺตหิ เทวตาสเตหิ สทฺธึ เป


อถ โข สกฺโก เทวามินฺโท อฏฺฐหิ เทวตาสเตหิ สทฺธึ เป
อถ โข สกฺโก เทวานมินฺโท อสีติยา เทวตาสหสฺเสหิ
สทฺธึ เยนายสฺมา มหาโมคฺคลฺลาโน เตนุปสงฺกมิ อุปสงฺกมิตฺวา
อายสฺมนฺตํ มหาโมคฺคลฺลานํ อภิวาเทตฺวา เอกมนฺตํ อฏฺฐาสิ
เอกมนฺตํ ฐิตํ โข สกฺกํ เทวานมินฺทํ อายสฺมา มหาโมคฺคลฺลาโน
เอตทโวจ สาธุ โข เทวานมินฺท พุทฺธสรณคมนํ โหติ พุทฺธสรณคมนเหตุ
โข เทวานมินฺท เอวมิเธกจฺเจ สตฺตา กายสฺส เภทา
ปรํ มรณา สุคตึ สคฺคํ โลกํ อุปปชฺชนฺติ สาธุ โข เทวานมินฺท
ธมฺมสรณคมนํ โหติ ธมฺมสรณคมนเหตุ โข เทวานมินฺท
เอวมิเธกจฺเจ สตฺตา กายสฺส เภทา ปรํ มรณา สุคตึ สคฺคํ
โลกํ อุปปชฺชนฺติ สาธุ โข เทวานมินฺท สงฺฆสรณคมนํ โหติ
สงฺฆสรณคมนเหตุ โข เทวานมินฺท เอวมิเธกจฺเจ สตฺตา กายสฺส
เภทา ปรํ มรณา สุคตึ สคฺคํ โลกํ อุปปชฺชนฺตีติ สาธุ โข
มาริส โมคฺคลฺลาน พุทฺธสรณคมนํ โหติ พุทฺธสรณคมนเหตุ
โข มาริส โมคฺคลฺลาน เอวมิเธกจฺเจ สตฺตา กายสฺส เภทา ปรํ
มรณา สุคตึ สคฺคํ โลกํ อุปปชฺชนฺติ สาธุ โข มาริส
โมคฺคลฺลาน ธมฺมสรณคมนํ โหติ เป สาธุ โข มาริส
โมคฺคลฺลาน สงฺฆสรณคมนํ โหติ สงฺฆสรณคมนเหตุ โข
มาริส โมคฺคลฺลาน เอวมิเธกจฺเจ สตฺตา กายสฺส เภทา ปรํ
มรณา สุคตึ สคฺคํ โลกํ อุปปชฺชนฺตีติ


อถ โข สกฺโก เทวานมินฺโท ปญฺจหิ เทวตาสเตหิ
สทฺธึ เยนายสฺมา มหาโมคฺคลฺลาโน เตนุปสงฺกมิ อุปสงฺกมิตฺวา
อายสฺมนฺตํ มหาโมคฺคลฺลานํ อภิวาเทตฺวา เอกมนฺตํ อฏฺฐาสิ
เอกมนฺตํ ฐิตํ โข สกฺกํ เทวานมินฺทํ อายสฺมา มหาโมคฺคลฺลาโน
เอตทโวจ สาธุ โข เทวานมินฺท พุทฺเธ อเวจฺจปฺปสาเทน สมนฺนาคมนํ
โหติ อิติปิ โส ภควา อรหํ สมฺมาสมฺพุทฺโธ วิชฺชาจรณสมฺปนฺโน
สุคโต โลกวิทู อนุตฺตโร ปุริสทมฺมสารถิ สตฺถา เทวมนุสฺสานํ
พุทฺโธ ภควาติ พุทฺเธ อเวจฺจปฺปสาเทน สมนฺนาคมนเหตุ
โข เทวานมินฺท เอวมิเธกจฺเจ สตฺตา กายสฺส เภทา
ปรํ มรณา สุคตึ สคฺคํ โลกํ อุปปชฺชนฺติ สาธุ โข เทวานมินฺท
ธมฺเม อเวจฺจปฺปสาเทน สมนฺนาคมนํ โหติ สฺวากฺขาโต ภควตา
ธมฺโม สนฺทิฏฺฐิโก อกาลิโก เอหิปสฺสิโก โอปนยิโก ปจฺจตฺตํ
เวทิตพฺโพ วิญฺญูหีติ ธมฺเม อเวจฺจปฺปสาเทน สมนฺนาคมนเหตุ
โข เทวานมินฺท เอวมิเธกจฺเจ สตฺตา กายสฺส เภทา ปรํ
มรณา สุคตึ สคฺคํ โลกํ อุปปชฺชนฺติ สาธุ โข เทวานมินฺท
สงฺเฆ อเวจฺจปฺปสาเทน สมนฺนาคมนํ โหติ สุปฏิปนฺโน ภควโต
สาวกสงฺโฆ อุชุปฏิปนฺโน ภควโต สาวกสงฺโฆ ญายปฏิปนฺโน
ภควโต สาวกสงฺโฆ สามีจิปฏิปนฺโน ภควโต สาวกสงฺโฆ ยทิทํ
จตฺตาริ ปุริสยุคานิ อฏฺฐ ปุริสปุคฺคลา เอส ภควโต สาวกสงฺโฆ
อาหุเนยฺโย ปาหุเนยฺโย ทกฺขิเณยฺโย อญฺชลิกรณีโย อนุตฺตรํ


ปุญฺญกฺเขตฺตํ โลกสฺสาติ สงฺเฆ อเวจฺจปฺปสาเทน สมนฺนาคมนเหตุ
โข เทวานมินฺท เอวมิเธกจฺเจ สตฺตา กายสฺส เภทา ปรํ
มรณา สุคตึ สคฺคํ โลกํ อุปปชฺชนฺติ สาธุ โข เทวานมินฺท
อริยกนฺเตหิ สีเลหิ สมนฺนาคมนํ โหติ อขณฺเฑหิ อจฺฉิทฺเทหิ
อสพเลหิ อกมฺมาเสหิ ภุชิสฺเสหิ วิญฺญูปสตฺเถหิ อปรามฏฺเฐหิ
สมาธิสํวตฺตนิเกหิ อริยกนฺเตหิ สีเลหิ สมนฺนาคมนเหตุ โข
เทวานมินฺท เอวมิเธกจฺเจ สตฺตา กายสฺส เภทา ปรํ มรณา
สุคตึ สคฺคํ โลกํ อุปปชฺชนฺตีติ สาธุ โข มาริส โมคฺคลฺลาน
พุทฺเธ อเวจฺจปฺปสาเทน สมนฺนาคมนํ โหติ อิติปิ โส ภควา
เป สตฺถา เทวมนุสฺสานํ พุทฺโธ ภควาติ พุทฺเธ อเวจฺจปฺปสาเทน
สมนฺนาคมนเหตุ โข มาริส โมคฺคลฺลาน เอวมิเธกจฺเจ
สตฺตา กายสฺส เภทา ปรํ มรณา สุคตึ สคฺคํ โลกํ อุปปชฺชนฺติ
สาธุ โข มาริส โมคฺคลฺลาน ธมฺเม อเวจฺจปสาเทน สมนฺนาคมนํ
โหติ สฺวากฺขาโต ภควตา ธมฺโม เป ปจฺจตฺตํ เวทิตพฺโพ
วิญฺญูหีติ ธมฺเม อเวจฺจปฺปสาเทน สมนฺนาคมนเหตุ โข มาริส
โมคฺคลฺลาน เอวมิเธกจฺเจ สตฺตา กายสฺส เภทา ปรํ มรณา
สุคตึ สคฺคํ โลกํ อุปปชฺชนฺติ สาธุ โข มาริส โมคฺคลฺลาน
สงฺเฆ อเวจฺจปฺปสาเทน สมนฺนาคมนํ โหติ สุปฏิปนฺโน ภควโต
สาวกสงฺโฆ เป อนุตฺตรํ ปุญฺญกฺเขตฺตํ โลกสฺสาติ สงฺเฆ
อเวจฺจปฺปสาเทน สมนฺนาคมนเหตุ โข มาริส โมคฺคลฺลาน


เอวมิเธกจฺเจ สตฺตา กายสฺส เภทา ปรํ มรณา สุคตึ สคฺคํ โลกํ
อุปปชฺชนฺติ สาธุ โข มาริส โมคฺคลฺลาน อริยกนฺเตหิ สีเลหิ
สมนฺนาคมนํ โหติ อขณฺเฑหิ เป สมาธิสํวตฺตนิเกหิ
อริยกนฺเตหิ สีเลหิ สมนฺนาคมนเหตุ โข มาริส โมคฺคลฺลาน
เอวมิเธจฺเจ สตฺตา กายสฺส เภทา ปรํ มรณา สุคตึ สคฺคํ
โลกํ อุปปชฺชนฺตีติ
อถ โข สกฺโก เทวานมินฺโท ฉหิ เทวตาสเตหิ สทฺธึ
เป อถ โข สกฺโก เทวานมินฺโท สตฺตหิ เทวตาสเตหิ สทฺธึ
เป อถ โข สกฺโก เทวานมินฺโท อฏฺฐหิ เทวตาสเตหิ
สทฺธึ เป
อถ โข สกฺโก เทวานมินฺโท อสีติยา เทวตาสหสฺเสหิ
สทฺธึ เยนายสฺมา มหาโมคฺคลฺลาโน เตนุปสงฺกมิ อุปสงฺกมิตฺวา
อายสฺมนฺตํ มหาโมคฺคลฺลานํ อภิวาเทตฺวา เอกมนฺตํ อฏฺฐาสิ
เอกมนฺตํ ฐิตํ โข สกฺกํ เทวานมินฺทํ อายสฺมา มหาโมคฺคลฺลาโน
เอตทโวจ สาธุ โข เทวานมินฺท พุทฺเธ อเวจฺจปฺปสาเทน สมนฺนาคมนํ
โหติ อิติปิ โส ภควา เป สตฺถา เทวมนุสฺสานํ พุทฺโธ
ภควาติ พุทฺเธ อเวจฺจปฺปสาเทน สมนฺนาคมนเหตุ โข เทวานมินฺท
เอวมิเธกจฺเจ สตฺตา กายสฺส เภทา ปรํ มรณา สุคตึ
สคฺคํ โลกํ อุปปชฺชนฺติ สาธุ โข เทวานมินฺท ธมฺเม
อเวจฺจปฺปสาเทน สมนฺนาคมนํ โหติ สฺวากฺขาโต ภควตา ธมฺโม เป


ปจฺจตฺตํ เวทิตพฺโพ วิญฺญูหีติ ธมฺเม อเวจฺจปฺปสาเทน สมนฺนาคมนเหตุ
โข เทวานมินฺท เอวมิเธกจฺเจ สตฺตา กายสฺส เภทา
ปรํ มรณา สุคตึ สคฺคํ โลกํ อุปปชฺชนฺติ สาธุ โข เทวานมินฺท
สงฺเฆ อเวจฺจปฺปสาเทน สมนฺนาคมนํ โหติ สุปฏิปนฺโน ภควโต
สาวกสงฺโฆ เป อนุตฺตรํ ปุญฺญกฺเขตฺตํ โลกสฺสาติ สงฺเฆ
อเวจฺจปฺปสาเทน สมนฺนาคมนเหตุ โข เทวานมินฺท เอวมิเธกจฺเจ
สตฺตา กายสฺส เภทา ปรํ มรณา สุคตึ สคฺคํ โลกํ อุปปชฺชนฺติ
สาธุ โข เทวานมินฺท อริยกนฺเตหิ สีเลหิ สมนฺนาคมนํ โหติ
อขณฺเฑหิ เป สมาธิสํวตฺตนิเกหิ อริยกนฺเตหิ สีเลหิ
สมนฺนาคมนเหตุ โข เทวานมินฺท เอวมิเธกจฺเจ สตฺตา กายสฺส
เภทา ปรํ มรณา สุคตึ สคฺคํ โลกํ อุปปชฺชนฺตีติ สาธุ โข
มาริส โมคฺคลฺลาน พุทฺเธ อเวจฺจปฺปสาเทน สมนฺนาคมนํ โหติ
อิติปิ โส ภควา เป สตฺถา เทวมนุสฺสานํ พุทฺโธ ภควาติ
พุทฺเธ อเวจฺจปฺปสาเทน สมนฺนาคมนเหตุ โข มาริส โมคฺคลฺลาน
เอวมิเธกจฺเจ สตฺตา กายสฺส เภทา ปรํ มรณา สุคตึ สคฺคํ
โลกํ อุปปชฺชนฺติ สาธุ โข มาริส โมคฺคลฺลาน ธมฺเม อเวจฺจปฺปสาเทน
สมนฺนาคมนํ โหติ สฺวากฺขาโต ภควตา ธมฺโม เป
ปจฺจตฺตํ เวทิตพฺโพ วิญฺญูหีติ ธมฺเม อเวจฺจปฺปสาเทน สมนฺนาคมนเหตุ
โข มาริส โมคฺคลฺลาน เอวมิเธกจฺเจ สตฺตา กายสฺส
เภทา ปรํ มรณา สุคตึ สคฺคํ โลกํ อุปปชฺชนฺติ สาธุ โข


มาริส โมคฺคลฺลาน สงฺเฆ อเวจฺจปฺปสาเทน สมนฺนาคมนํ โหติ
สุปฏิปนฺโน ภควโต สาวกสงฺโฆ เป อนุตฺตรํ ปุญฺญกฺเขตฺตํ
โลกสฺสาติ สงฺเฆ อเวจฺจปฺปสาเทน สมนฺนาคมนเหตุ โข มาริส
โมคฺคลฺลาน เอวมิเธกจฺเจ สตฺตา กายสฺส เภทา ปรํ มรณา
สุคตึ สคฺคํ โลกํ อุปปชฺชนฺติ สาธุ โข มาริส โมคฺคลฺลาน
อริยกนฺเตหิ สีเลหิ สมนฺนาคมนํ โหติ อขณฺเฑหิ เป สมาธิสํวตฺตนิเกหิ
อริยกนฺเตหิ สีเลหิ สมนฺนาคมนเหตุ โข มาริส
โมคฺคลฺลาน เอวมิเธกจฺเจ สตฺตา กายสฺส เภทา ปรํ มรณา
สุคตึ สคฺคํ โลกํ อุปปชฺชนฺตีติ
อถ โข สกฺโก เทวานมินฺโท ปญฺจหิ เทวตาสเตหิ
สทฺธึ เยนายสฺมา มหาโมคฺคลฺลาโน เตนุปสงฺกมิ อุปสงฺกมิตฺวา
เป เอกมนฺตํ ฐิตํ โข สกฺกํ เทวานมินฺทํ อายสฺมา มหาโมคฺคลฺลาโน
เอตทโวจ สาธุ โข เทวานมินฺท พุทฺธสรณคมนํ
โหติ พุทฺธสรณคมนเหตุ โข เทวานมินฺท เอวมิเธกจฺเจ สตฺตา
กายสฺส เภทา ปรํ มรณา สุคตึ สคฺคํ โลกํ อุปปชฺชนฺติ เต
อญฺเญ เทเว ทสหิ ฐาเนหิ อธิคฺคณฺหนฺติ ทิพฺเพน อายุนา ทิพฺเพน
วณฺเณน ทิพฺเพน สุเขน ทิพฺเพน ยเสน ทิพฺเพน อาธิปเตยฺเยน
ทิพฺเพหิ รูเปหิ ทิพฺเพหิ สทฺเทหิ ทิพฺเพหิ คนฺเธหิ ทิพฺเพหิ รเสหิ
ทิพฺเพหิ โผฏฺฐพฺเพหิ สาธุ โข เทวานมินฺท ธมฺมสรณคมนํ
โหติ ธมฺมสรณคมนเหตุ โข เทวานมินฺท เอวมิเธกจฺเจ สตฺตา


กายสฺส เภทา ปรํ มรณา สุคตึ สคฺคํ โลกํ อุปปชฺชนฺติ เต
อญฺเญ เทเว ทสหิ ฐาเนหิ อธิคฺคณฺหนฺติ ทิพฺเพน อายุนา ทิพฺเพน
วณฺเณน ทิพฺเพน สุเขน ทิพฺเพน ยเสน ทิพฺเพน อาธิปเตยฺเยน
ทิพฺเพหิ รูเปหิ ทิพฺเพหิ สทฺเทหิ ทิพฺเพหิ คนฺเธห ทิพฺเพหิ รเสหิ
ทิพฺเพหิ โผฏฺฐพฺเพหิ สาธุ โข เทวานมินฺท สงฺฆสรณคมนํ
โหติ สงฺฆสรณคมนเหตุ โข เทวานมินฺท เอวมิเธกจฺเจ สตฺตา
กายสฺส เภทา ปรํ มรณา สุคตึ สคฺคํ โลกํ อุปปชฺชนฺติ เต
อญฺเญ เทเว ทสหิ ฐาเนหิ อธิคฺคณฺหนฺติ ทิพฺเพน อายุนา ทิพฺเพน
วณฺเณน ทิพฺเพน สุเขน ทิพฺเพน ยเสน ทิพฺเพน อาธิปเตยฺเยน
ทิพฺเพหิ รูเปหิ ทิพฺเพหิ สทฺเทหิ ทิพฺเพหิ คนฺเธหิ ทิพฺเพหิ รเสหิ
ทิพฺเพหิ โผฏฺฐพฺเพหีติ สาธุ โข มาริส โมคฺคลฺลาน พุทฺธสรณคมนํ
โหติ พุทฺธสรณคมนเหตุ โข มาริส โมคฺคลฺลาน
เอวมิเธกจฺเจ สตฺตา กายสฺส เภทา ปรํ มรณา สุคตึ สคฺคํ โลกํ
อุปปชฺชนฺติ เต อญฺเญ เทเว ทสหิ ฐาเนหิ อธิคฺคณฺหนฺติ ทิพฺเพน
อายุนา เป ทิพฺเพหิ โผฏฺฐพฺเพหิ สาธุ โข มาริส
โมคฺคลฺลาน ธมฺมสรณคมนํ โหติ เป สาธุ โข มาริส
โมคฺคลฺลาน สงฺฆสรณคมนํ โหติ สงฺฆสรณคมนเหตุ โข มาริส
โมคฺคลฺลาน เอวมิเธกจฺเจ สตฺตา กายสฺส ภทา ปรํ มรณา
สุคตึ สคฺคํ โลกํ อุปปชฺชนฺติ เต อญฺเญ เทเว ทสหิ ฐาเนหิ
อธิคฺคณฺหนฺติ ทิพฺเพน อายุนา ทิพฺเพน วณฺเณน ทิพฺเพน สุเขน


ทิพฺเพน ยเสน ทิพฺเพน อาธิปเตยฺเยน ทิพฺเพหิ รูเปหิ ทิพฺเพหิ
สทฺเทหิ ทิพฺเพหิ คนฺเธหิ ทิพฺเพหิ รเสหิ ทิพฺเพหิ โผฏฺฐพฺเพหีติ
อถ โข สกฺโก เทวานมินฺโท ฉหิ เทวตาสเตหิ สทฺธึ
เป อถ โข สกฺโก เทวานมินฺโท สตฺตหิ เทวตาสเตหิ สทฺธึ
เป อถ โข สกฺโก เทวานมินฺโท อฏฺฐหิ เทวตาสเตหิ
สทฺธึ เป
อถ โข สกฺโก เทวานมินฺโท อสีติยา เทวตาสหสฺเสหิ
สทฺธึ เยนายสฺมา มหาโมคฺคลฺลาโน เตนุปสงฺกมิ อุปสงฺกมิตฺวา
อายสฺมนฺตํ มหาโมคฺคลฺลานํ อภิวาเทตฺวา เอกมนฺตํ อฏฺฐาสิ
เอกมนฺตํ ฐิตํ โข สกฺกํ เทวานมินฺทํ อายสฺมา มหาโมคฺคลฺลาโน
เอตทโวจ สาธุ โข เทวานมินฺท พุทฺธสรณคมนํ โหติ พุทฺธสรณคมนเหตุ
โข เทวานมินฺท เอวมิเธกจฺเจ สตฺตา กายสฺส เภทา ปรํ
มรณา สุคตึ สคฺคํ โลกํ อุปปชฺชนฺติ เต อญฺเญ เทเว ทสหิ
ฐาเนหิ อธิคฺคณฺหนฺติ ทิพฺเพน อายุนา ทิพฺเพน เป ทิพฺเพหิ
โผฏฺฐพฺเพหิ สาธุ โข เทวานมินฺท ธมฺมสรณคมนํ โหติ เป
สาธุ โข เทวานมินฺท สงฺฆสรณคมนํ โหติ สงฺฆสรณคมนเหตุ
โข เทวานมินฺท เอวมิเธกจฺเจ สตฺตา กายสฺส เภทา ปรํ มรณา
สุคตึ สคฺคํ โลกํ อุปปชฺชนฺติ เต อญฺเญ เทเว ทสหิ ฐาเนหิ
อธิคฺคณฺหนฺติ ทิพฺเพน อายุนา ทิพฺเพน วณฺเณน ทิพฺเพน สุเขน
ทิพฺเพน ยเสน ทิพฺเพน อาธิปเตยฺเยน ทิพฺเพหิ รูเปหิ ทิพฺเพหิ


สทฺเทหิ ทิพฺเพหิ คนฺเธหิ ทิพฺเพหิ รเสหิ ทิพฺเพหิ โผฏฺฐพฺเพหีติ
สาธุ โข มาริส โมคฺคลฺลาน พุทฺธสรณคมนํ โหติ เป สาธุ
โข มาริส โมคฺคลฺลาน ธมฺมสรณคมนํ โหติ เป สาธุ โข
มาริส โมคฺคลฺลาน สงฺฆสรณคมนํ โหติ สงฺฆสรณคมนเหตุ
โข มาริส โมคฺคลฺลาน เอวมิเธกจฺเจ สตฺตา กายสฺส เภทา ปรํ
มรณา สุคตึ สคฺคํ โลกํ อุปปชฺชนฺติ เต อญฺเญ เทเว ทสหิ
ฐาเนหิ อธิคฺคณฺหนฺติ ทิพฺเพน อายุนา ทิพฺเพน วณฺเณน ทิพฺเพน
สุเขน ทิพฺเพน ยเสน ทิพฺเพน อาธิปเตยฺเยน ทิพฺเพหิ รูเปหิ
ทิพฺเพหิ สทฺเทหิ ทิพฺเพหิ คนฺเธหิ ทิพฺเพหิ รเสหิ ทิพฺเพหิ
โผฏฺฐพฺเพหีติ
อถ โข สกฺโก เทวานมินฺโท ปญฺจหิ เทวตาสเตหิ
สทฺธึ เยนายสฺมา มหาโมคฺคลฺลาโน เตนุปสงฺกมิ อุปสงฺกมิตฺวา
อายสฺมนฺตํ มหาโมคฺคลฺลานํ อภิวาเทตฺวา เอกมนฺตํ อฏฺฐาสิ
เอกมนฺตํ ฐิตํ โข สกฺกํ เทวานมินฺทํ อายสฺมา มหาโมคฺคลฺลาโน
เอตทโวจ สาธุ โข เทวานมินฺท พุทฺเธ อเวจฺจปฺปสาเทน สมนฺนาคมนํ
โหติ อิติปิ โส ภควา เป สตฺถา เทวมนุสฺสานํ พุทฺโธ
ภควาติ พุทฺเธ อเวจฺจปฺปสาเทน สมนฺนาคมนเหตุ โข เทวานมินฺท
เอวมิเธกจฺเจ สตฺตา กายสฺส เภทา ปรํ มรณา สุคตึ สคฺคํ
โลกํ อุปปชฺชนฺติ เต อญฺเญ เทเว ทสหิ ฐาเนหิ อธิคฺคณฺหนฺติ
ทิพฺเพน อายุนา เป ทิพฺเพหิ โผฏฺฐพฺเพหิ สาธุ โข


เทวานมินฺท ธมฺเม อเวจฺจปฺปสาเทน สมนฺนาคมนํ โหติ เป
สาธุ โข เทวานมินฺท สงฺเฆ อเวจฺจปฺปสาเทน สมนฺนาคมนํ โหติ
เป สาธุ โข เทวานมินฺท อริยกนฺเตหิ สีเลหิ สมนฺนาคมนํ
โหติ อขณฺเฑหิ เป สมาธิสํวตฺตนิเกหิ อริยกนฺเตหิ สีเลหิ
สมนฺนาคมนเหตุ โข เทวานมินฺท เอวมิเธกจฺเจ สตฺตา กายสฺส
เภทา ปรํ มรณา สุคตึ สคฺคํ โลกํ อุปปชฺชนฺติ เต อญฺเญ
เทเว ทสหิ ฐาเนหิ อธิคฺคณฺหนฺติ ทิพฺเพน อายุนา เป
ทิพฺเพหิ โผฏฺฐพฺเพหีติ สาธุ โข มาริส โมคฺคลฺลาน พุทฺเธ
อเวจฺจปฺปสาเทน สมนฺนาคมนํ โหติ อิติปิ โส ภควา เป
สตฺถา เทวมนุสฺสานํ พุทฺโธ ภควาติ พุทฺเธ อเวจฺจปฺปสาเทน
สมนฺนาคมนเหตุ โข มาริส โมคฺคลฺลาน เอวมิเธกจฺเจ สตฺตา
กายสฺส เภทา ปรํ มรณา สุคตึ สคฺคํ โลกํ อุปปชฺชนฺติ เต
อญฺเญ เทเว ทสหิ ฐาเนหิ อธิคฺคณฺหนฺติ ทิพฺเพน อายุนา เป
ทิพฺเพหิ โผฏฺฐพฺเพหิ สาธุ โข มาริส โมคฺคลฺลาน ธมฺเม
อเวจฺจปฺปสาเทน สมนฺนาคมนํ โหติ สฺวากฺขาโต ภควตา ธมฺโม
เป ปจฺจตฺตํ เวทิตพฺโพ วิญฺญูหีติ ธมฺเม อเวจฺจปฺปสาเทน
สมนฺนาคมนเหตุ โข มาริส โมคฺคลฺลาน เอวมิเธกจฺเจ สตฺตา
กายสฺส เภทา ปรํ มรณา สุคตึ สคฺคํ โลกํ อุปปชฺชนฺติ เต
อญฺเญ เทเว ทสหิ ฐาเนหิ อธิคฺคณฺหนฺติ ทิพฺเพน อายุนา
เป ทิพฺเพหิ โผฏฺฐพฺเพหิ สาธุ โข มาริส โมคฺคลฺลาน



สงฺเฆ อเวจฺจปฺปสาเทน สมนฺนาคมนํ โหติ สุปฏิปนฺโน ภควโต
สาวกสงฺโฆ เป อนุตฺตรํ ปุญฺญกฺเขตฺตํ โลกสฺสาติ สงฺเฆ
อเวจฺจปฺปสาเทน สมนฺนาคมนเหตุ โข มาริส โมคฺคลฺลาน เอวมิเธกจฺเจ
สตฺตา กายสฺส เภทา ปรํ มรณา สุคตึ สคฺคํ โลกํ
อุปปชฺชนฺติ เต อญฺเญ เทเว ทสหิ ฐาเนหิ อธิคฺคณฺหนฺติ
ทิพฺเพน อายุนา เป ทิพฺเพหิ โผฏฺฐพฺเพหิ สาธุ โข มาริส
โมคฺคลฺลาน อริยกนฺเตหิ สีเลหิ สมนฺนาคมนํ โหติ อขณฺเฑหิ
เป สมาธิสํวตฺตนิเกหิ อริยกนฺเตหิ สีเลหิ สมนฺนาคมนเหตุ
โข มาริส โมคฺคลฺลาน เอวมิเธกจฺเจ สตฺตา กายสฺส เภทา
ปรํ มรณา สุคตึ สคฺคํ โลกํ อุปปชฺชนฺติ เต อญฺเญ เทเว
ทสหิ ฐาเนหิ อธิคฺคณฺหนฺติ ทิพฺเพน อายุนา เป ทิพฺเพหิ
โผฏฺฐพฺเพหีติ
อถ โข สกฺโก เทวานมินฺโท ฉหิ เทวตาสเตหิ สทฺธึ
เป อถ โข สกฺโก เทวานมินฺโท สตฺตหิ เทวตาสเตหิ สทฺธึ
เป อถ โข สกฺโก เทวานมินฺโท อฏฺฐหิ เทวตาสเตหิ
สทฺธึ เป
อถ โข สกฺโก เทวานมินฺโท อสีติยา เทวตาสหสฺเสหิ
สทฺธึ เยนายสฺมา มหาโมคฺคลฺลาโน เตนุปสงฺกมิ อุปสงฺกมิตฺวา
อายสฺมนฺตํ มหาโมคฺคลฺลานํ อภิวาเทตฺวา เอกมนฺตํ อฏฺฐาสิ
เอกมนฺตํ ฐิตํ โข สกฺกํ เทวานมินฺทํ อายสฺมา มหาโมคฺคลฺลาโน


เอตทโวจ สาธุ โข เทวานมินฺท พุทฺเธ อเวจฺจปฺปสาเทน สมนฺนาคมนํ
โหติ อิติปิ โส ภควา อรหํ สมฺมาสมฺพุทฺโธ วิชฺชาจรณสมฺปนฺโน
สุคโต โลกวิทู อนุตฺตโร ปุริสทมฺมสารถิ สตฺถา เทวมนุสฺสานํ
พุทฺโธ ภควาติ พุทฺเธ อเวจฺจปฺปสาเทน สมนฺนาคมนเหตุ
โข เทวานมินฺท เอวมิเธกจฺเจ สตฺตา กายสฺส เภทา
ปรํ มรณา สุคตึ สคฺคํ โลกํ อุปปชฺชนฺติ เต อญฺเญ เทเว
ทสหิ ฐาเนหิ อธิคฺคณฺหนฺติ ทิพฺเพน อายุนา ทิพฺเพน วณฺเณน
ทิพฺเพน สุเขน ทิพฺเพน ยเสน ทิพฺเพน อาธิปเตยฺเยน ทิพฺเพหิ
รูเปหิ ทิพฺเพหิ สทฺเทหิ ทิพฺเพหิ คนฺเธหิ ทิพฺเพหิ รเสหิ ทิพฺเพหิ
โผฏฺฐพฺเพหิ สาธุ โข เทวานมินฺท ธมฺเม อเวจฺจปฺปสาเทน
สมนฺนาคมนํ โหติ สฺวากฺขาโต ภควตา ธมฺโม สนฺทิฏฺฐิโก อกาลิโก
เอหิปสฺสิโก โอปนยิโก ปจฺจตฺตํ เวทิตพฺโพ วิญฺญูหีติ ธมฺเม
อเวจฺจปฺปสาเทน สมนฺนาคมนเหตุ โข เทวานมินฺท เอวมิเธกจฺเจ
สตฺตา กายสฺส เภทา ปรํ มรณา สุคตึ สคฺคํ โลกํ อุปปชฺชนฺติ
เต อญฺเญ เทเว ทสหิ ฐาเนหิ อธิคฺคณฺหนฺติ ทิพฺเพน อายุนา เป
ทิพฺเพหิ โผฏฺฐพฺเพหิ สาธุ โข เทวานมินฺท สงฺเฆ อเวจฺจปฺปสาเทน
สมนฺนาคมนํ โหติ สุปฏิปนฺโน ภควโต สาวกสงฺโฆ อุชุปฏิปนฺโน
ภควโต สาวกสงฺโฆ ญายปฏิปนฺโน ภควโต สาวกสงฺโฆ สามีจิปฏิปนฺโน
ภควโต สาวกสงฺโฆ ยทิทํ จตฺตาริ ปุริสยุคานิ อฏฺฐ
ปุริสปุคฺคลา เอส ภควโต สาวกสงฺโฆ อาหุเนยฺโย ปาหุเนยฺโย


ทกฺขิเณยฺโย อญฺชลิกรณีโย อนุตฺตรํ ปุญฺญกฺเขตฺตํ โลกสฺสาติ
สงฺเฆ อเวจฺจปฺปสาเทน สมนฺนาคมนเหตุ โข เทวานมินฺท เอวมิเธกจฺเจ
สตฺตา กายสฺส เภทา ปรํ มรณา สุคตึ สคฺคํ โลกํ
อุปปชฺชนฺติ เต อญฺเญ เทเว ทสหิ ฐาเนหิ อธิคฺคณฺหนฺติ ทิพฺเพน
อายุนา เป ทิพฺเพหิ โผฏฺฐพฺเพหิ สาธุ โข เทวานมินฺท
อริยกนฺเตหิ สีเลหิ สมนฺนาคมนํ โหติ อขณฺเฑหิ อจฺฉิทฺเทหิ
อสพเลหิ อกมฺมาเสหิ ภุชิสฺเสหิ วิญฺญูปสตฺเถหิ อปรามฏฺเฐหิ
สมาธิสํวตฺตนิเกหิ อริยกนฺเตหิ สีเลหิ สมนฺนาคมนเหตุ โข เทวานมินฺท
เอวมิเธกจฺเจ สตฺตา กายสฺส เภทา ปรํ มรณา สุคตึ สคฺคํ
โลกํ อุปปชฺชนฺติ เต อญฺเญ เทเว ทสหิ ฐาเนหิ อธิคฺคณฺหนฺติ
ทิพฺเพน อายุนา ทิพฺเพน วณฺเณน ทิพฺเพน สุเขน ทิพฺเพน ยเสน
ทิพฺเพน อาธิปเตยฺเยน ทิพฺเพหิ รูเปหิ ทิพฺเพหิ สทฺเทหิ ทิพฺเพหิ
คนฺเธหิ ทิพฺเพหิ รเสหิ ทิพฺเพหิ โผฏฺฐพฺเพหีติ สาธุ โข มาริส
โมคฺคลฺลาน พุทฺเธ อเวจฺจปฺปสาเทน สมนฺนาคมนํ โหติ อิติปิ
โส ภควา เป สตฺถา เทวมนุสฺสานํ พุทฺโธ ภควาติ
พุทฺเธ อเวจฺจปฺปสาเทน สมนฺนาคมนเหตุ โข มาริส โมคฺคลฺลาน
เอวมิเธกจฺเจ สตฺตา กายสฺส เภทา ปรํ มรณา สุคตึ สคฺคํ
โลกํ อุปปชฺชนฺติ เต อญฺเญ เทเว ทสหิ ฐาเนหิ อธิคฺคณฺหนฺติ
ทิพฺเพน อายุนา เป ทิพฺเพหิ โผฏฺฐพฺเพหิ สาธุ โข
มาริส โมคฺคลฺลาน ธมฺเม อเวจฺจปฺปสาเทน สมนฺนาคมนํ โหติ


สฺวากฺขาโต ภควตา ธมฺโม เป ปจฺจตฺตํ เวทิตพฺโพ วิญฺญูหีติ
ธมฺเม อเวจฺจปฺปสาเทน สมนฺนาคมนเหตุ โข มาริส โมคฺคลฺลาน
เอวมิเธกจฺเจ สตฺตา กายสฺส เภทา ปรํ มรณา สุคตึ สคฺคํ
โลกํ อุปปชฺชนฺติ เต อญฺเญ เทเว ทสหิ ฐาเนหิ อธิคฺคณฺหนฺติ
ทิพฺเพน อายุนา เป ทิพฺเพหิ โผฏฺฐพฺเพหิ สาธุ โข
มาริส โมคฺคลฺลาน สงฺเฆ อเวจฺจปฺปสาเทน สมนฺนาคมนํ โหติ
สุปฏิปนฺโน ภควโต สาวกสงฺโฆ เป อนุตฺตรํ ปุญฺญกฺเขตฺตํ
โลกสฺสาติ สงฺเฆ อเวจฺจปฺปสาเทน สมนฺนาคมนเหตุ โข มาริส
โมคฺคลฺลาน เอวมิเธกจฺเจ สตฺตา กายสฺส เภทา ปรํ มรณา
สุคตึ สคฺคํ โลกํ อุปปชฺชนฺติ เต อญฺเญ เทเว ทสหิ ฐาเนหิ
อธิคฺคณฺหนฺติ ทิพฺเพน อายุนา เป ทิพฺเพหิ โผฏฺฐพฺเพหิ
สาธุ โข มาริส โมคฺคลฺลาน อริยกนฺเตหิ สีเลหิ สมนฺนาคมนํ
โหติ อขณฺเฑหิ เป สมาธิสํวตฺตนิเกหิ อริยกนฺเตหิ สีเลหิ
สมนฺนาคมนเหตุ โข มาริส โมคฺคลฺลาน เอวมิเธกจฺเจ สตฺตา
กายสฺส เภทา ปรํ มรณา สุคตึ สคฺคํ โลกํ อุปปชฺชนฺติ เต
อญฺเญ เทเว ทสหิ ฐาเนหิ อธิคฺคณฺหนฺติ ทิพฺเพน อายุนา
ทิพฺเพน วณฺเณน ทิพฺเพน สุเขน ทิพฺเพน ยเสน ทิพฺเพน
อาธิปเตยฺเยน ทิพฺเพหิ รูเปหิ ทิพฺเพหิ สทฺเทหิ ทิพฺเพหิ คนฺเธหิ
ทิพฺเพหิ รเสหิ ทิพฺเพหิ โผฏฺฐพฺเพหีติ
อถ โข จนฺทโน เทวปุตฺโต เป อถ โข สุยาโม


เทวปุตฺโต อถ โข สนฺตุสิโต เทวปุตฺโต อถ โข สุนิมฺมิโต
เทวปุตฺโต อถ โข วสวตฺติ เทวปุตฺโต อิเม ปญฺจ
เปยฺยาลา ยถา สกฺโก เทวานมินฺโท ตถา วิตฺถาเรตพฺพาติ
โมคฺคลฺลานสํยุตฺตํ สมตฺตํ
ตสฺสุทฺทานํ
สวิตกฺกาวิตกฺกญฺจ สุเขน จ อุเปกฺขโก
อากาสญฺเจว วิญฺญาณํ อากิญฺจญฺญา เนวสญฺญินา
อนิมิตฺโต จ สกฺโก จ จนฺทเนกาทเสน จาติ





จิตฺตคหปติปุจฺฉาสํยุตฺตํ
เอกํ สมยํ สมฺพหุลา เถรา ภิกฺขู มจฺฉิกาสณฺเฑ วิหรนฺติ
อมฺพาฏกวเน เตน โข ปน สมเยน สมฺพหุลานํ เถรานํ ภิกฺขูนํ
ปจฺฉาภตฺตํ ปิณฺฑปาตปฏิกฺกนฺตานํ มณฺฑลมาเฬ สนฺนิสินฺนานํ สนฺนิปติตานํ
อยมนฺตรากถา อุทปาทิ สญฺโญชนนฺติ วา อาวุโส
สญฺโญชนิยา ธมฺมาติ วา อิเม ธมฺมา นานตฺถา นานาพฺยญฺชนา อุทาหุ
เอกตฺถา พฺยญฺชนเมว นานนฺติ ตเตฺรกจฺเจหิ เถเรหิ ภิกฺขูหิ
เอวํ พฺยากตํ โหติ สญฺโญชนนฺติ วา อาวุโส สญฺโญชนิยา
ธมฺมาติ วา อิเม ธมฺมา นานตฺถา เจว นานาพฺยญฺชนา จาติ
เอกจฺเจหิ เถเรหิ ภิกฺขูหิ เอวํ พฺยากตํ โหติ สญฺโญชนนฺติ วา
อาวุโส สญฺโญชนิยา ธมฺมาติ วา อิเม ธมฺมา เอกตฺถา
พฺยญฺชนเมว นานนฺติ
เตน โข ปน สมเยน จิตฺโต คหปติ มิคปถกํ อนุปฺปตฺโต
โหติ เกนจิเทว กรณีเยน อสฺโสสิ โข จิตฺโต คหปติ
สมฺพหุลานํ กิร เถรานํ ภิกฺขูนํ ปจฺฉาภตฺตํ ปิณฺฑปาตปฏิกฺกนฺตานํ
มณฺฑลมาเฬ สนฺนิสินฺนานํ สนฺนิปติตานํ อยมนฺตรากถา อุทปาทิ
สญฺโญชนนฺติ วา อาวุโส สญฺโญชนิยา ธมฺมาติ วา อิเม ธมฺมา
นานตฺถา นานาพฺยญฺชนา อุทาหุ เอกตฺถา พฺยญฺชนเมว นานนฺติ อ
ตตฺเรกจฺเจหิ เถเรหิ ภิกฺขูหิ เอวํ พฺยากตํ สญฺโญชนนฺติ วา



อาวุโส สญฺโญชนิยา ธมฺมาติ วา อิเม ธมฺมา นานตฺถา เจว
นานาพฺยญฺชนา จาติ เอกจฺเจหิ เถเรหิ ภิกฺขูหิ เอวํ พฺยากตํ
สญฺโญชนนฺติ วา อาวุโส สญฺโญชนิยา ธมฺมาติ วา อิเม ธมฺมา
เอกตฺถา พฺยญฺชนเมว นานนฺติ
อถ โข จิตฺโต คหปติ เยน เถรา ภิกฺขู เตนุปสงฺกมิ
อุปสงฺกมิตฺวา เถเร ภิกฺขู อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข จิตฺโต คหปติ เถเร ภิกฺขู เอตทโวจ สุตเมตํ ภนฺเต
สมฺพหุลานํ กิร เถรานํ ภิกฺขูนํ ปจฺฉาภตฺตํ ปิณฺฑปาตปฏิกฺกนฺตานํ
มณฺฑลมาเฬ สนฺนิสินฺนานํ สนฺนิปติตานํ อยมนฺตรากถา อุทปาทิ
สญฺโญชนนฺติ วา อาวุโส สญฺโญชนิยา ธมฺมาติ วา อิเม ธมฺมา
นานตฺถา นานาพฺยญฺชนา อุทาหุ เอกตฺถา พฺยญฺชนเมว นานนฺติ
เอกจฺเจหิ เถเรหิ ภิกฺขูหิ เอวํ พฺยากตํ สญฺโญชนนฺติ วา อาวุโส
สญฺโญชนิยา ธมฺมาติ วา อิเม ธมฺมา นานตฺถา เจว นานาพฺยญฺชนา
จาติ เอกจฺเจหิ เถเรหิ ภิกฺขูหิ เอวํ พฺยากตํ สญฺโญชนนฺติ วา
อาวุโส สญฺโญชนิยา ธมฺมาติ วา อิเม ธมฺมา เอกตฺถา พฺยญฺชนเมว
นานนฺติ เอวํ คหปตีติ สญฺโญชนนฺติ วา ภนฺเต สญฺโญชนิยา
ธมฺมาติ วา อิเม ธมฺมา นานตฺถา เจว นานาพฺยญฺชนา จ
เตนหิ ภนฺเต อุปมํ กริสฺสามิ อุปมายปิเธกจฺเจ วิญฺญู ปุริสา
ภาสิตสฺส อตฺถํ อาชานนฺติ
เสยฺยถาปิ ภนฺเต กาโฬ จ พลิพทฺโท โอทาโต จ



พลิพทฺโท เอเกน ทาเมน วา โยตฺเตน วา สํยุตฺตา อสฺสุ
โย นุ โข เอวํ วเทยฺย กาโฬ พลิพทฺโท โอทาตสฺส พลิพทฺทสฺส
สญฺโญชนํ โอทาโต พลิพทฺโท กาฬสฺส พลิพทฺทสฺส สญฺโญชนนฺติ
สมฺมา นุ โข โส วทมาโน วเทยฺยาติ โน เหตํ
คหปติ น โข คหปติ กาโฬ พลิพทฺโท โอทาตสฺส พลิพทฺทสฺส
สญฺโญชนํ นปิ โอทาโต พลิพทฺโท กาฬสฺส พลิพทฺทสฺส สญฺโญชนํ
เยน โข เต เอเกน ทาเมน วา โยตฺเตน วา สํยุตฺตา ตํ
ตตฺถ สญฺโญชนนฺติ เอวเมว โข ภนฺเต น จกฺขุ รูปานํ
สญฺโญชนํ น รูปา จกฺขุสฺส สญฺโญชนํ ยญฺจ ตตฺถ ตทุภยํ
ปฏิจฺจ อุปฺปชฺชติ ฉนฺทราโค ตํ ตตฺถ สญฺโญชนํ น โสตํ
สทฺทานํ น ฆานํ คนฺธานํ น ชิวฺหา รสานํ น กาโย
โผฏฺฐพฺพานํ สญฺโญชนํ น โผฏฺฐพฺพา กายสฺส สญฺโญชนํ ยญฺจ
ตตฺถ ตทุภยํ ปฏิจฺจ อุปฺปชฺชติ ฉนฺทราโค ตํ ตตฺถ สญฺโญชนํ
น มโน ธมฺมานํ สญฺโญชนํ น ธมฺมา มนสฺส สญฺโญชนํ
ยญฺจ ตตฺถ ตทุภยํ ปฏิจฺจ อุปฺปชฺชติ ฉนฺทราโค ตํ ตตฺถ
สญฺโญชนนฺติ ลาภา เต คหปติ สุลทฺธํ เต คหปติ ยสฺส
เต คมฺภีเร พุทฺธวจเน ปญฺญาจกฺขุ กมตีติ ปฐมํ
เอกํ สมยํ สมฺพหุลา เถรา ภิกฺขู มจฺฉิกาสณฺเฑ วิหรนฺติ
อมฺพาฏกวเน อถ โข จิตฺโต คหปติ เยน เถรา ภิกฺขู เตนุปสงฺกมิ
อุปสงฺกมิตฺวา เถเร ภิกฺขู อภิวาเทตฺวา เอกมนฺตํ นิสีทิ


เอกมนฺตํ นิสินฺโน โข จิตฺโต คหปติ เถเร ภิกฺขู เอตทโวจ
อธิวาเสนฺตุ เม ภนฺเต เถรา สฺวาตนาย ภตฺตนฺติ อธิวาเสสุํ
โข เถรา ภิกฺขู ตุณฺหีภาเวน อถ โข จิตฺโต คหปติ เถรานํ
ภิกฺขูนํ อธิวาสนํ วิทิตฺวา อุฏฺฐายาสนา เถเร ภิกฺขู อภิวาเทตฺวา
ปทกฺขิณํ กตฺวา ปกฺกามิ
อถ โข เถรา ภิกฺขู ตสฺสา รตฺติยา อจฺจเยน ปุพฺพณฺหสมยํ
นิวาเสตฺวา ปตฺตจีวรมาทาย เยน จิตฺตสฺส คหปติโน นิเวสนํ
เตนุปสงฺกมึสุ อุปสงฺกมิตฺวา ปญฺญตฺเต อาสเน นิสีทึสุ อถ โข
จิตฺโต คหปติ เยน เถรา ภิกฺขู เตนุปสงฺกมิ อุปสงฺกมิตฺวา
เถเร ภิกฺขู อภิวาเทตฺวา เอกมนฺตํ นิสีทิ เอกมนฺตํ นิสินฺโน โข
จิตฺโต คหปติ อายสฺมนฺตํ เถรํ เอตทโวจ ธาตุนานตฺตํ ธาตุนานตฺตนฺติ
ภนฺเต เถร วุจฺจติ กิตฺตาวตา นุ โข ภนฺเต ธาตุนานตฺตํ
วุตฺตํ ภควตาติ
เอวํ วุตฺเต อายสฺมา เถโร ตุณฺหี อโหสิ ทุติยมฺปิ
โข จิตฺโต คหปติ อายสฺมนฺตํ เถรํ เอตทโวจ ธาตุนานตฺตํ ธาตุนานตฺตนฺติ
ภนฺเต เถร วุจฺจติ กิตฺตาวตา นุ โข ภนฺเต ธาตุนานตฺตํ
วุตฺตํ ภควตาติ ทุติยมฺปิ โข อายสฺมา เถโร ตุณฺหี อโหสิ
ตติยมฺปิ โข จิตฺโต คหปติ อายสฺมนฺตํ เถรํ เอตทโวจ ธาตุนานตฺตํ
ธาตุนานตฺตนฺติ ภนฺเต เถร วุจฺจติ กิตฺตาวตา นุ โข ภนฺเต ธาตุนานตฺตํ
วุตฺตํ ภควตาติ ตติยมฺปิ โข อายสฺมา เถโร ตุณฺหี อโหสิ


เตน โข ปน สมเยน อายสฺมา อิสิทตฺโต ตสฺมึ
ภิกฺขุสงฺเฆ สพฺพนวโก โหติ อถ โข อายสฺมา อิสิทตฺโต
อายสฺมนฺตํ เถรํ เอตทโวจ พฺยากโรมหํ ภนฺเต เถร จิตฺตสฺส
คหปติโน เอตํ ปญฺหนฺติ พฺยากโรหิ ตฺวํ อิสิทตฺต จิตฺตสฺส
คหปติโน เอตํ ปญฺหนฺติ เอวํ หิ ตฺวํ คหปติ ปุจฺฉสิ ธาตุนานตฺตํ
ธาตุนานตฺตนฺติ ภนฺเต เถร วุจฺจติ กิตฺตาวตา นุ โข
ภนฺเต ธาตุนานตฺตํ วุตฺตํ ภควตาติ เอวํ ภนฺเต อิทํ โข
คหปติ ธาตุนานตฺตํ วุตฺตํ ภควตา จกฺขุธาตุ รูปธาตุ จกฺขุวิญฺญาณธาตุ
เป มโนธาตุ ธมฺมธาตุ มโนวิญฺญาณธาตุ
เอตฺตาวตา โข คหปติ ธาตุนานตฺตํ วุตฺตํ ภควตาติ
อถ โข จิตฺโต คหปติ อายสฺมโต อิสิทตฺตสฺส ภาสิตํ
อภินนฺทิตฺวา อนุโมทิตฺวา เถเร ภิกฺขู ปณีเตน ขาทนีเยน โภชนีเยน
สหตฺถา สนฺตปฺเปสิ สมฺปวาเรสิ อถ โข เถรา ภิกฺขู ภุตฺตาวิโน
โอนีตปตฺตปาณิโน อุฏฺฐายาสนา ปกฺกมึสุ อถ โข อายสฺมา
เถโร อายสฺมนฺตํ อิสิทตฺตํ เอตทโวจ สาธุ โข ตฺวํ อาวุโส
อิสิทตฺต เอโส ปโญฺห ปฏิภาสิ เนโส ปโญฺห มํ ปฏิภาสิ
เตนหาวุโส อิสิทตฺต ยทา อญฺญถาปิ เอวรูโป ปโญฺห อาคจฺเฉยฺย
ตญฺเญเวตฺถ ปฏิภาเสยฺยาสีติ ทุติยํ
เอกํ สมยํ สมฺพหุลา เถรา ภิกฺขู มจฺฉิกาสณฺเฑ
วิหรนฺติ อมฺพาฏกวเน อถ โข จิตฺโต คหปติ เยน เถรา



ภิกฺขู เตนุปสงฺกมิ อุปสงฺกมิตฺวา เถเร ภิกฺขู อภิวาเทตฺวา
เอกมนฺตํ นิสีทิ เอกมนฺตํ นิสินฺโน โข จิตฺโต คหปติ เถเร
ภิกฺขู เอตทโวจ อธิวาเสนฺตุ เม ภนฺเต เถรา สฺวาตนาย ภตฺตนฺติ
อธิวาเสสุํ โข เถรา ภิกฺขู ตุณฺหีภาเวน อถ โข จิตฺโต
คหปติ เถรานํ ภิกฺขูนํ อธิวาสนํ วิทิตฺวา อุฏฺฐายาสนา เถเร
ภิกฺขู อภิวาเทตฺวา ปทกฺขิณํ กตฺวา ปกฺกามิ
อถ โข เถรา ภิกฺขู ตสฺสา รตฺติยา อจฺจเยน
ปุพฺพณฺหสมยํ นิวาเสตฺวา ปตฺตจีวรมาทาย เยน จิตฺตสฺส คหปติสฺส
นิเวสนํ เตนุปสงฺกมึสุ อุปสงฺกมิตฺวา ปญฺญตฺเต อาสเน นิสีทึสุ
อถ โข จิตฺโต คหปติ เยน เถรา ภิกฺขู เตนุปสงฺกมิ อุปสงฺกมิตฺวา
เถเร ภิกฺขู อภิวาเทตฺวา เอกมนฺตํ นิสีทิ เอกมนฺตํ นิสินฺโน
โข จิตฺโต คหปติ อายสฺมนฺตํ เถรํ เอตทโวจ ยา อิมา ภนฺเต
เถร อเนกวิหิตา ทิฏฺฐิโย โลเก อุปฺปชฺชนฺติ สสฺสโต โลโกติ วา
อสสฺสโต โลโกติ วา อนฺตวา โลโกติ วา อนนฺตวา โลโกติ
วา ตํ ชีวํ ตํ สรีรนฺติ วา อญฺญํ ชีวํ อญฺญํ สรีรนฺติ วา
โหติ ตถาคโต ปรํ มรณาติ วา น โหติ ตถาคโต ปรํ มรณาติ
วา โหติ จ น จ โหติ ตถาคโต ปรํ มรณาติ วา เนว โหติ
น น โหติ ตถาคโต ปรํ มรณาติ วา ยานิ จิมานิ ทฺวาสฏฺฐิทิฏฺฐิคตานิ
พฺรหฺมชาเล ภณิตานิ อิมา นุ โข ภนฺเต ทิฏฺฐิโย
กิสฺมึ สติ โหนฺติ กิสฺมึ อสติ น โหนฺตีติ


เอวํ วุตฺเต อายสฺมา เถโร ตุณฺหี อโหสิ ทุติยมฺปิ
โข จิตฺโต คหปติ เป ตติยมฺปิ โข จิตฺโต คหปติ อายสฺมนฺตํ
เถรํ เอตทโวจ ยา อิมา ภนฺเต เถร อเนกวิหิตา ทิฏฺฐิโย โลเก
อุปฺปชฺชนฺติ สสฺสโต โลโกติ วา อสสฺสโต โลโกติ วา อนฺตวา
โลโกติ วา อนนฺตวา โลโกติ วา ตํ ชีวํ ตํ สรีรนฺติ วา
อญฺญํ ชีวํ อญฺญํ สรีรนฺติ วา โหติ ตถาคโต ปรํ มรณาติ
วา น โหติ ตถาคโต ปรํ มรณาติ วา โหติ จ น จ โหติ
ตถาคโต ปรํ มรณาติ วา เนว โหติ น น โหติ ตถาคโต
ปรํ มรณาติ วา ยานิ จิมานิ ทฺวาสฏฺฐิทิฏฺฐิคตานิ พฺรหฺมชาเล
ภณิตานิ อิมา นุ โข ภนฺเต ทิฏฺฐิโย กิสฺมึ สติ
โหนฺติ กิสฺมึ อสติ น โหนฺตีติ ตติยมฺปิ โข อายสฺมา เถโร
ตุณฺหี อโหสิ
เตน โข ปน สมเยน อายสฺมา อิสิทตฺโต ตสฺมึ
ภิกฺขุสงฺเฆ สพฺพนวโก โหติ อถ โข อายสฺมา อิสิทตฺโต
อายสฺมนฺตํ เถรํ เอตทโวจ พฺยากโรมหํ ภนฺเต เถร จิตฺตสฺส
คหปติโน เอตํ ปญฺหนฺติ พฺยากโรหิ ตฺวํ อาวุโส อิสิทตฺต
จิตฺตสฺส คหปติโน เอตํ ปญฺหนฺติ เอวํ หิ ตฺวํ คหปติ ปุจฺฉสิ
ยา อิมา ภนฺเต เถร อเนกวิหิตา ทิฏฺฐิโย โลเก อุปฺปชฺชนฺติ
สสฺสโต โลโกติ วา อสสฺสโต โลโกติ วา อนฺตวา โลโกติ
วา อนนฺตวา โลโกติ วา เป อิมา นุ โข ภนฺเต ทิฏฺฐิโย


กิสฺมึ สติ โหนฺติ กิสฺมึ อสติ น โหนฺตีติ เอวํ ภนฺเต ยา
อิมา คหปติ อเนกวิหิตา ทิฏฺฐิโย โลเก อุปฺปชฺชนฺติ สสฺสโต
โลโกติ วา อสสฺสโต โลโกติ วา อนฺตวา โลโกติ วา
อนนฺตวา โลโกติ วา ตํ ชีวํ ตํ สรีรนฺติ วา อญฺญํ ชีวํ
อญฺญํ สรีรนฺติ วา โหติ ตถาคโต ปรํ มรณาติ วา น โหติ
ตถาคโต ปรํ มรณาติ วา โหติ จ น จ โหติ ตถาคโต ปรํ
มรณาติ วา เนว โหติ น น โหติ ตถาคโต ปรํ มรณาติ วา
ยานิ จิมานิ ทฺวาสฏฺฐิทิฏฺฐิคตานิ พฺรหฺมชาเล ภณิตานิ อิมา
โข คหปติ ทิฏฺฐิโย สกฺกายทิฏฺฐิยา สติ โหนฺติ สกฺกายทิฏฺฐิยา
อสติ น โหนฺตีติ
กถํ ปน ภนฺเต สกฺกายทิฏฺฐิ โหตีติ อิธ คหปติ
อสฺสุตวา ปุถุชฺชโน อริยานํ อทสฺสาวี อริยธมฺมสฺส อโกวิโท
อริยธมฺเม อวินีโต สปฺปุริสานํ อทสฺสาวี สปฺปุริสธมฺมสฺส
อโกวิโท สปฺปุริสธมฺเม อวินีโต รูปํ อตฺตโต สมนุปสฺสติ รูปวนฺตํ
วา อตฺตานํ อตฺตนิ วา รูปํ รูปสฺมึ วา อตฺตานํ เวทนํ
อตฺตโต สมนุปสฺสติ เป สญฺญํ สงฺขาเร วิญฺญาณํ อตฺตโต
สมนุปสฺสติ วิญฺญาณวนฺตํ วา อตฺตานํ อตฺตนิ วา วิญฺญาณํ
วิญฺญาณสฺมึ วา อตฺตานํ เอวํ โข คหปติ สกฺกายทิฏฺฐิ
โหตีติ
กถํ ปน ภนฺเต สกฺกายทิฏฺฐิ น โหตีติ อิธ คหปติ


สุตวา อริยสาวโก อริยานํ ทสฺสาวี อริยธมฺมสฺส โกวิโท อริยธมฺเม
วินีโต สปฺปุริสานํ ทสฺสาวี สปฺปุริสธมฺมสฺส โกวิโท สปฺปุริสธมฺเม
วินีโต น รูปํ อตฺตโต สมนุปสฺสติ น รูปวนฺตํ วา อตฺตานํ
น อตฺตนิ วา รูปํ น รูปสฺมึ วา อตฺตานํ น เวทนํ
น สญฺญํ น สงฺขาเร น วิญฺญาณํ อตฺตโต สมนุปสฺสติ
น วิญฺญาณวนฺตํ วา อตฺตานํ น อตฺตนิ วา วิญฺญาณํ น
วิญฺญาณสฺมึ วา อตฺตานํ เอวํ โข คหปติ สกฺกายทิฏฺฐิ น
โหตีติ กุโต ภนฺเต อยฺโย อิสิทตฺโต อาคจฺฉตีติ อวนฺติยา
โขหํ คหปติ อาคจฺฉามีติ อตฺถิ ภนฺเต อวนฺติยา อิสิทตฺโต
นาม กุลปุตฺโต อมฺหากํ อทิฏฺฐสหาโย ปพฺพชิโต ทิฏฺโฐ โส
อายสฺมตาติ เอวํ คหปตีติ กหํ นุ โข โส ภนฺเต อายสฺมา
เอตรหิ วิหรตีติ
เอวํ วุตฺเต อายสฺมา อิสิทตฺโต ตุณฺหี อโหสิ
อยฺโย โน ภนฺเต อิสิทตฺโตติ เอวํ คหปตีติ อภิรมตุ
ภนฺเต อยฺโย อิสิทตฺโต มจฺฉิกาสณฺเฑ รมณียํ อมฺพาฏกวนํ อหํ
อยฺยสฺส อิสิทตฺตสฺส อุสฺสุกฺกํ กริสฺสามิ
จีวรปิณฺฑปาตเสนาสนคิลานปจฺจยเภสชฺชปริกฺขารานนฺติ
กลฺยาณํ วุจฺจติ คหปตีติ
อถ โข จิตฺโต คหปติ อายสฺมโต อิสิทตฺตสฺส ภาสิตํ
อภินนฺทิตฺวา อนุโมทิตฺวา เถเร ภิกฺขู ปณีเตน ขาทนีเยน โภชนีเยน
สหตฺถา สนฺตปฺเปสิ สมฺปวาเรสิ อถ โข เถรา ภิกฺขู ภุตฺตาวิโน



โอนีตปตฺตปาณิโน อุฏฺฐายาสนา ปกฺกมึสุ อถ โข อายสฺมา
เถโร อายสฺมนฺตํ อิสิทตฺตํ เอตทโวจ สาธุ โข ตฺวํ อาวุโส
อิสิทตฺต เอโส ปโญฺห ปฏิภาสิ เนโส ปโญฺห มมํ ปฏิภาสิ
เตนหาวุโส อิสิทตฺต ยทา อญฺญถาปิ เอวรูโป ปโญฺห อาคจฺเฉยฺย
ตญฺเญเวตฺถ ปฏิภาเสยฺยาสีติ อถ โข อายสฺมา อิสิทตฺโต
เสนาสนํ สํสาเมตฺวา ปตฺตจีวรมาทาย มจฺฉิกาสณฺฑมฺหา ปกฺกามิ
ยํ มจฺฉิกาสณฺฑมฺหา ปกฺกามิ ตถา ปกฺกนฺโตว อโหสิ น ปุน
ปจฺจาคจฺฉีติ ตติยํ
เอกํ สมยํ สมฺพหุลา เถรา ภิกฺขู มจฺฉิกาสณฺเฑ
วิหรนฺติ อมฺพาฏกวเน อถ โข จิตฺโต คหปติ เยน เถรา
ภิกฺขู เตนุปสงฺกมิ อุปสงฺกมิตฺวา เถเร ภิกฺขู อภิวาเทตฺวา
เอกมนฺตํ นิสีทิ เอกมนฺตํ นิสินฺโน โข จิตฺโต คหปติ เถเร
ภิกฺขู เอตทโวจ อธิวาเสนฺตุ เม ภนฺเต เถรา สฺวาตนาย โคกุเล
ภตฺตนฺติ อธิวาเสสุํ โข เถรา ภิกฺขู ตุณฺหีภาเวน อถ โข
จิตฺโต คหปติ เถรานํ ภิกฺขูนํ อธิวาสนํ วิทิตฺวา อุฏฺฐายาสนา
เถเร ภิกฺขู อภิวาเทตฺวา ปทกฺขิณํ กตฺวา ปกฺกามิ
อถ โข เถรา ภิกฺขู ตสฺสา รตฺติยา อจฺจเยน ปุพฺพณฺหสมยํ
นิวาเสตฺวา ปตฺตจีวรมาทาย เยน จิตฺตสฺส คหปติโน โคกุลํ
เตนุปสงฺกมึสุ อุปสงฺกมิตฺวา ปญฺญตฺเต อาสเน นิสีทึสุ อถ
โข จิตฺโต คหปติ เถเร ภิกฺขู ปณีเตน สปฺปิปายาเสน สหตฺถา




สนฺตปฺเปสิ สมฺปวาเรสิ อถ โข เถรา ภิกฺขู ภุตฺตาวิโน
โอนีตปตฺตปาณิโน อุฏฺฐายาสนา ปกฺกมึสุ จิตฺโตปิ โข คหปติ
เสสกํ วิสชฺเชถาติ วตฺวา เถเร ภิกฺขู ปิฏฺฐิโต ปิฏฺฐิโต อนุพนฺธิ
เตน โข ปน สมเยน อุณฺหํ โหติ กุฏฺฐิตํ เต จ เถรา ภิกฺขู
ปเวลิยมาเนน มญฺเญ กาเยน คจฺฉนฺติ ยถา ตํ โภชนํ ภุตฺตาวิโน
เตน โข ปน สมเยน อายสฺมา มหโก ตสฺมึ ภิกฺขุสงฺเฆ
สพฺพนโว โหติ อถ โข อายสฺมา มหโก อายสฺมนฺตํ เถรํ
เอตทโวจ สาธุ ขฺวสฺส ภนฺเต เถรสฺส สีตโก จ วาโต วาเยยฺย
อพฺภสํปิลาโป จ อสฺส เทโว จ เอกเมกํ ผุสเยยฺยาติ สาธุ
ขฺวสฺส อาวุโส มหก ยํ สีตโก จ วาโต วาเยยฺย อพฺภสํปิลาโป
จ อสฺส เทโว จ เอกเมกํ ผุสเยยฺยาติ อถ โข อายสฺมา
มหโก ตถารูปํ อิทฺธาภิสงฺขารํ อภิสงฺขริ ยถายํ สีตโก จ
วาโต วายิ อพฺภสํปิลาโป จ อสฺส เทโว จ เอกเมกํ ผุสิ
อถ โข จิตฺตสฺส คหปติโน เอตทโหสิ โย โข อิมสฺมึ
ภิกฺขุสงฺเฆ สพฺพนโว ภิกฺขุ ตสฺสายํ เอวรูโป อิทฺธานุภาโวติ
อถ โข อายสฺมา มหโก อารามํ สมฺปาปุณิตฺวา อายสฺมนฺตํ เถรํ
เอตทโวจ อลเมตฺตาวตา ภนฺเต เถราติ อลเมตฺตาวตา อาวุโส
มหก กตเมตฺตาวตา อาวุโส มหก ปูชิตเมตฺตาวตา อาวุโส
มหกาติ อถ โข เถรา ภิกฺขู ยถาวิหารํ อคมํสุ อายสฺมาปิ
มหโก สกํ วิหารํ อคมาสิ อถ โข จิตฺโต คหปติ เยนายสฺมา




มหโก เตนุปสงฺกมิ อุปสงฺกมิตฺวา สายสฺมนฺตํ มหกํ อภิวาเทตฺวา
เอกมนฺตํ นิสีทิ เอกมนฺตํ นิสินฺโน โข จิตฺโต คหปติ อายสฺมนฺตํ
มหกํ เอตทโวจ สาธุ เม ภนฺเต อยฺโย มหโก อุตฺตริมนุสฺสธมฺมํ
อิทฺธิปาฏิหาริยํ ทสฺเสตูติ เตนหิ ตฺวํ คหปติ อาฬินฺเท อุตฺตราสงฺคํ
ปญฺญเปตฺวา ติณกลาปํ โอกาเสหีติ เอวมฺภนฺเตติ โข จิตฺโต
คหปติ อายสฺมโต มหกสฺส ปฏิสฺสุตฺวา อาฬินฺเท อุตฺตราสงฺคํ
ปญฺญเปตฺวา ติณกลาปํ โอกาเสสิ อถ โข อายสฺมา มหโก
วิหารํ ปวิสิตฺวา สุจิฆฏิกํ ทตฺวา ตถารูปํ อิทฺธาภิสงฺขารํ อภิสงฺขริ
ยถา ตาฬจฺฉิคฺคเฬน จ อคฺคฬนฺตริกาย จ อจฺจิ นิกฺขมิตฺวา
ติณานิ ฌาเปสิ น อุตฺตราสงฺคํ ฌาเปสิ อถ โข จิตฺโต
คหปติ อุตฺตราสงฺคํ ปปฺโผเฏตฺวา สํวิคฺโค โลมหฏฺฐชาโต เอกมนฺตํ
อฏฺฐาสิ อถ โข อายสฺมา มหโก วิหารา นิกฺขมิตฺวา จิตฺตํ
คหปตึ เอตทโวจ อลเมตฺตาวตา คหปตีติ อลเมตฺตาวตา ภนฺเต
มหก กตเมตฺตาวตา ภนฺเต มหก ปูชิตเมตฺตาวตา ภนฺเต มหก
อภิรมตุ ภนฺเต อยฺโย มหโก มจฺฉิกาสณฺเฑ รมณียํ อมฺพาฏกวนํ
อหํ อยฺยสฺส มหกสฺส อุสฺสุกฺกํ กริสฺสามิ
จีวรปิณฺฑปาตเสนาสนคิลานปจฺจยเภสชฺชปริกฺขารานนฺติ กลฺยาณํ วุจฺจติ คหปตีติ
อถ โข อายสฺมา มหโก เสนาสนํ สํสาเมตฺวา ปตฺตจีวรมาทาย
มจฺฉิกาสณฺฑมฺหา ปกฺกามิ ยํ มจฺฉิกาสณฺฑมฺหา ปกฺกามิ ตถา
ปกฺกนฺโตว อโหสิ น ปุน ปจฺจาคจฺฉีติ จตุตฺถํ



เอกํ สมยํ อายสฺมา กามภู มจฺฉิกาสณฺเฑ วิหรติ
อมฺพาฏกวเน อถ โข จิตฺโต คหปติ เยนายสฺมา กามภู
เตนุปสงฺกมิ อุปสงฺกมิตฺวา อายสฺมนฺตํ กามภุํ อภิวาเทตฺวา
เอกมนฺตํ นิสีทิ เอกมนฺตํ นิสินฺนํ โข จิตฺตํ คหปตึ อายสฺมา
กามภู เอตทโวจ วุตฺตมิทํ คหปติ
เนลงฺโค เสตปจฺฉาโท เอกาโร วตฺตตี รโถ
อนีฆํ ปสฺส อายนฺตํ ฉินฺนโสตํ อพนฺธนนฺติ
อิมสฺส นุ โข คหปติ สงฺขิตฺเตน ภาสิตสฺส กถํ
วิตฺถาเรน อตฺโถ ทฏฺฐพฺโพติ กึ นุ โข เอตํ ภนฺเต ภควตา
ภาสิตนฺติ เอวํ คหปตีติ เตนหิ ภนฺเต มุหุตฺตํ อาคเมหิ
ยาวสฺส อตฺถํ เปกฺขามีติ อถ โข จิตฺโต คหปติ มุหุตฺตํ
ตุณฺหี หุตฺวา อายสฺมนฺตํ กามภุํ เอตทโวจ เนลงฺคนฺติ โข ภนฺเต
สีลานเมตํ อธิวจนํ เสตปจฺฉาโทติ โข ภนฺเต วิมุตฺติยา เอตํ
อธิวจนํ เอกาโรติ โข ภนฺเต สติยา เอตํ อธิวจนํ วตฺตตีติ
โข ภนฺเต อภิกฺกมปฏิกฺกมสฺเสตํ อธิวจนํ รโถติ โข ภนฺเต
อิมสฺเสตํ จาตุมฺมหาภูติกสฺส กายสฺส อธิวจนํ มาตาเปตฺติกสมฺภวสฺส
โอทนกุมฺมาสูปจยสฺส อนิจฺจุจฺฉาทนปริมทฺทนเภทนวิทฺธํสนธมฺมสฺส
ราโค โข ภนฺเต นีโฆ โทโส นีโฆ โมโห นีโฆ เต ขีณาสวสฺส
ภิกฺขุโน ปหีนา อุจฺฉินฺนมูลา ตาลาวตฺถุกตา อนภาวงฺคตา อายตึ
อนุปฺปาทธมฺมา ตสฺมา ขีณาสโว ภิกฺขุ อนีโฆติ วุจฺจติ


อายนฺตนฺติ โข ภนฺเต อรหโต เอตํ อธิวจนํ โสโตติ โข
ภนฺเต ตณฺหาเยตํ อธิวจนํ สา ขีณาสวสฺส ภิกฺขุโน ปหีนา
อุจฺฉินฺนมูลา ตาลาวตฺถุกตา อนภาวงฺคตา อายตึ อนุปฺปาทธมฺมา
ตสฺมา ขีณาสโว ภิกฺขุ ฉินฺนโสโตติ วุจฺจติ ราโค โข ภนฺเต
พนฺธนํ โทโส พนฺธนํ โมโห พนฺธนํ เต ขีณาสวสฺส ภิกฺขุโน
ปหีนา อุจฺฉินฺนมูลา ตาลาวตฺถุกตา อนภาวงฺคตา อายตึ อนุปฺปาทธมฺมา
ตสฺมา ขีณาสโว ภิกฺขุ อพนฺธโนติ วุจฺจติ อิติ โข
ภนฺเต ยนฺตํ ภควตา วุตฺตํ
เนลงฺโค เสตปจฺฉาโท เอกาโร วตฺตตี รโถ
อนีฆํ ปสฺส อายนฺตํ ฉินฺนโสตํ อพนฺธนนฺติ
อิมสฺส โขหํ ภนฺเต ภควตา สงฺขิตฺเตน ภาสิตสฺส เอวํ วิตฺถาเรน
อตฺถํ อาชานามีติ ลาภา เต คหปติ สุลทฺธํ เต คหปติ
ยสฺส เต คมฺภีเร พุทฺธวจเน ปญฺญาจกฺขุ กมตีติ ปญฺจมํ
เอกํ สมยํ อายสฺมา กามภู มจฺฉิกสณฺเฑ วิหรติ
อมฺพาฏกวเน อถ โข จิตฺโต คหปติ เยนายสฺมา กามภู
เตนุปสงฺกมิ อุปสงฺกมิตฺวา อายสฺมนฺตํ กามภุํ อภิวาเทตฺวา เอกมนฺตํ
นิสีทิ เอกมนฺตํ นิสินฺโน โข จิตฺโต คหปติ อายสฺมนฺตํ
กามภุํ เอตทโวจ กติ นุ โข ภนฺเต สงฺขาราติ ตโย โข
คหปติ สงฺขารา กายสงฺขาโร วจีสงฺขาโร จิตฺตสงฺขาโรติ
สาธุ ภนฺเตติ โข จิตฺโต คหปติ อายสฺมโต กามภุสฺส



ภาสิตํ อภินนฺทิตฺวา อนุโมทิตฺวา อายสฺมนฺตํ กามภุํ อุตฺตรึ ปญฺหํ
อปุจฺฉิ กตโม ปน ภนฺเต กายสงฺขาโร กตโม วจีสงฺขาโร
กตโม จิตฺตสงฺขาโรติ อสฺสาสปสฺสาสา โข คหปติ กายสงฺขาโร
วิตกฺกวิจารา วจีสงฺขาโร สญฺญา จ เวทนา จ จิตฺตสงฺขาโรติ
สาธุ ภนฺเตติ โข จิตฺโต คหปติ อุตฺตรึ ปญฺหํ
อปุจฺฉิ กสฺมา ปน ภนฺเต อสฺสาสปสฺสาสา กายสงฺขาโร กสฺมา
วิตกฺกวิจารา วจีสงฺขาโร กสฺมา สญฺญา จ เวทนา จ จิตฺตสงฺขาโรติ
อสฺสาสปสฺสาสา โข คหปติ กายิกา เอเต ธมฺมา
กายปฏิพทฺธา ตสฺมา อสฺสาสปสฺสาสา กายสงฺขาโร ปุพฺเพ
โข คหปติ วิตกฺเกตฺวา วิจาเรตฺวา ปจฺฉา วาจํ ภินฺทติ ตสฺมา
วิตกฺกวิจารา วจีสงฺขาโร สญฺญา จ เวทนา จ เจตสิกา
เอเต ธมฺมา จิตฺตปฏิพทฺธา ตสฺมา สญฺญา จ เวทนา จ
จิตฺตสงฺขาโรติ
สาธุ เป ปญฺหํ อปุจฺฉิ กถมฺปน ภนฺเต
สญฺญาเวทยิตนิโรธสมาปตฺติ โหตีติ น โข คหปติ สญฺญาเวทยิตนิโรธํ
สมาปชฺชนฺตสฺส ภิกฺขุโน เอวํ โหติ อหํ สญฺญาเวทยิตนิโรธํ
สมาปชฺชิสฺสนฺติ วา อหํ สญฺญาเวทยิตนิโรธํ สมาปชฺชามีติ วา
อหํ สญฺญาเวทยิตนิโรธํ สมาปนฺโนติ วา อถขฺวสฺส ปุพฺเพ ว
ตถา จิตฺตํ ภาวิตํ โหติ ยนฺตํ ตถตฺตาย อุปเนตีติ
สาธุ เป ปญฺหํ อปุจฺฉิ สญฺญาเวทยิตนิโรธํ


สมาปชฺชนฺตสฺส ปน ภนฺเต ภิกฺขุโน กตเม ธมฺมา ปฐมํ นิรุชฺฌนฺติ
ยทิ วา กายสงฺขาโร ยทิ วา วจีสงฺขาโร ยทิ วา จิตฺตสงฺขาโรติ
สญฺญาเวทยิตนิโรธํ สมาปชฺชนฺตสฺส โข คหปติ ภิกฺขุโน วจีสงฺขาโร
ปฐมํ นิรุชฺฌติ ตโต กายสงฺขาโร ตโต จิตฺตสงฺขาโรติ
สาธุ เป ปญฺหํ อปุจฺฉิ ยฺวายํ ภนฺเต มโต
กาลกโต โย จายํ ภิกฺขุ สญฺญาเวทยิตนิโรธํ สมาปนฺโน อิเมสํ กึ
นานากรณนฺติ ยฺวายํ คหปติ มโต กาลกโต ตสฺส กายสงฺขาโร
นิรุทฺโธ ปฏิปฺปสฺสทฺโธ วจีสงฺขาโร นิรุทฺโธ ปฏิปฺปสฺสทฺโธ จิตฺตสงฺขาโร
นิรุทฺโธ ปฏิปฺปสฺสทฺโธ อายุปริกฺขีโณ อุสฺมา วูปสนฺตา
อินฺทฺริยานิ วิปริภินฺนานิ โย จ ขฺวายํ คหปติ ภิกฺขุ สญฺญาเวทยิตนิโรธํ
สมาปนฺโน ตสฺสปิ กายสงฺขาโร นิรุทฺโธ ปฏิปฺปสฺสทฺโธ
วจีสงฺขาโร นิรุทฺโธ ปฏิปฺปสฺสทฺโธ จิตฺตสงฺขาโร นิรุทฺโธ ปฏิปฺปสฺสทฺโธ
อายุอปริกฺขีโณ อุสฺมา อวูปสนฺตา อินฺทฺริยานิ วิปฺปสนฺนานิ
ยฺวายํ คหปติ มโต กาลกโต โย จายํ ภิกฺขุ
สญฺญาเวทยิตนิโรธํ สมาปนฺโน อิทํ เนสํ นานากรณนฺติ
สาธุ เป อุตฺตรึ ปญฺหํ อปุจฺฉิ กถมฺปน ภนฺเต
สญฺญาเวทยิตนิโรธสมาปตฺติยา วุฏฺฐานํ โหตีติ น โข คหปติ
สญฺญาเวทยิตนิโรธสมาปตฺติยา วุฏฺฐหนฺตสฺส ภิกฺขุโน เอวํ โหติ
อหํ สญฺญาเวทยิตนิโรธสมาปตฺติยา วุฏฺฐหิสฺสนฺติ วา อหํ
นิโรธสมาปตฺติยา วุฏฺฐหามีติ วา อหํ


สญฺญาเวทยิตนิโรธสมาปตฺติยา วุฏฺฐิโตติ วาติ อถขฺวสฺส ปุพฺเพ ว ตถา จิตฺตํ
ภาวิตํ โหติ ยนฺตํ ตถตฺตาย อุปเนตีติ
สาธุ ภนฺเต เป อุตฺตรึ ปญฺหํ อปุจฺฉิ
สญฺญาเวทยิตนิโรธสมาปตฺติยา วุฏฺฐหนฺตสฺส ปน ภนฺเต ภิกฺขุโน กตเม
ธมฺมา ปฐมํ อุปฺปชฺชนฺติ ยทิ วา กายสงฺขาโร ยทิ วา วจีสงฺขาโร
ยทิ วา จิตฺตสงฺขาโรติ สญฺญาเวทยิตนิโรธสมาปตฺติยา
วุฏฺฐหนฺตสฺส โข คหปติ ภิกฺขุโน จิตฺตสงฺขาโร ปฐมํ อุปฺปชฺชติ
ตโต กายสงฺขาโร ตโต วจีสงฺขาโรติ
สาธุ เป อุตฺตรึ ปญฺหํ อปุจฺฉิ สญฺญาเวทยิตนิโรธสมาปตฺติยา
วุฏฺฐิตํ ปน ภนฺเต ภิกฺขุํ กติ ผสฺสา ผุสนฺติ
สญฺญาเวทยิตนิโรธสมาปตฺติยา วุฏฺฐิตํ โข คหปติ ภิกฺขุํ ตโย
ผสฺสา ผุสนฺติ สุญฺโญ ผสฺโส อนิมิตฺโต ผสฺโส อปฺปณิหิโต
ผสฺโสติ
สาธุ เป อุตฺตรึ ปญฺหํ อปุจฺฉิ สญฺญาเวทยิตนิโรธสมาปตฺติยา
วุฏฺฐิตสฺส ปน ภนฺเต ภิกฺขุโน กึนินฺนํ จิตฺตํ โหติ
กึโปณํ กึปพฺภารนฺติ สญฺญาเวทยิตนิโรธสมาปตฺติยา วุฏฺฐิตสฺส
โข คหปติ ภิกฺขุโน วิเวกนินฺนํ จิตฺตํ โหติ วิเวกโปณํ วิเวกปพฺภารนฺติ
สาธุ ภนฺเตติ โข จิตฺโต คหปติ อายสฺมโต กามภุสฺส
ภาสิตํ อภินนฺทิตฺวา อนุโมทิตฺวา อายสฺมนฺตํ กามภุํ อุตฺตรึ ปญฺหํ



อปุจฺฉิ สญฺญาเวทยิตนิโรธสมาปตฺติยา ปน ภนฺเต กติ ธมฺมา
พหูปการาติ อทฺธา โข ตฺวํ คหปติ ยํ ปฐมํ ปุจฺฉิตพฺพํ ตํ
ปุจฺฉสิ อปิ จ ตฺยาหํ พฺยากริสฺสามิ สญฺญาเวทยิตนิโรธสมาปตฺติยา
โข คหปติ เทฺว ธมฺมา พหูปการา สมโถ จ
วิปสฺสนา จาติ ฉฏฺฐํ
เอกํ สมยํ อายสฺมา โคทตฺโต มจฺฉิกาสณฺเฑ วิหรติ
อมฺพาฏกวเน อถ โข จิตฺโต คหปติ เยนายสฺมา โคทตฺโต
เตนุปสงฺกมิ อุปสงฺกมิตฺวา อายสฺมนฺตํ โคทตฺตํ อภิวาเทตฺวา
เอกมนฺตํ นิสีทิ เอกมนฺตํ นิสินฺนํ โข จิตฺตํ คหปตึ อายสฺมา
โคทตฺโต เอตทโวจ ยา จายํ คหปติ อปฺปมาณา เจโตวิมุตฺติ
ยา จ อากิญฺจญฺญา เจโตวิมุตฺติ ยา จ สุญฺญตา เจโตวิมุตฺติ
ยา จ อนิมิตฺตา เจโตวิมุตฺติ อิเม ธมฺมา นานตฺถา นานาพฺยญฺชนา
อุทาหุ เอกตฺถา พฺยญฺชนเมว นานนฺติ อตฺถิ ภนฺเต ปริยาโย
ยํ ปริยายํ อาคมฺม อิเม ธมฺมา นานตฺถา เจว นานาพฺยญฺชนา
จ อตฺถิ ปน ภนฺเต ปริยาโย ยํ ปริยายํ อาคมฺม อิเม ธมฺมา
เอกตฺถา พฺยญฺชนเมว นานนฺติ
กตโม จ ภนฺเต ปริยาโย ยํ ปริยายํ อาคมฺม อิเม
ธมฺมา นานตฺถา เจว นานาพฺยญฺชนา จ อิธ ภนฺเต ภิกฺขุ
เมตฺตาสหคเตน เจตสา เอกํ ทิสํ ผริตฺวา วิหรติ ตถา ทุติยํ
ตถา ตติยํ ตถา จตุตฺถํ อิติ อุทฺธมโธ ติริยํ สพฺพธิ



สพฺพตฺตตาย สพฺพาวนฺตํ โลกํ เมตฺตาสหคเตน เจตสา วิปุเลน
มหคฺคเตน อปฺปมาเณน อเวเรน อพฺยาปชฺเฌน ผริตฺวา วิหรติ
กรุณาสหคเตน เจตสา มุทิตาสหคเตน เจตสา อุเปกฺขาสหคเตน
เจตสา เอกํ ทิสํ ผริตฺวา วิหรติ ตถา ทุติยํ
ตถา ตติยํ ตถา จตุตฺถํ อิติ อุทฺธมโธ ติริยํ สพฺพธิ
สพฺพตฺตตาย สพฺพาวนฺตํ โลกํ อุเปกฺขาสหคเตน เจตสา วิปุเลน
มหคฺคเตน อปฺปมาเณน อเวเรน อพฺยาปชฺเฌน ผริตฺวา วิหรติ
อยํ วุจฺจติ ภนฺเต อปฺปมาณา เจโตวิมุตฺติ
กตมา จ ภนฺเต อากิญฺจญฺญา เจโตวิมุตฺติ อิธ
ภนฺเต ภิกฺขุ สพฺพโส วิญฺญาณญฺจายตนํ สมติกฺกมฺม นตฺถิ กิญฺจีติ
อากิญฺจญฺญายตนํ อุปสมฺปชฺช วิหรติ อยํ วุจฺจติ ภนฺเต
อากิญฺจญฺญา เจโตวิมุตฺติ
กตมา จ ภนฺเต สุญฺญตา เจโตวิมุตฺติ อิธ ภนฺเต
ภิกฺขุ อรญฺญคโต วา รุกฺขมูลคโต วา สุญฺญาคารคโต วาติ อิติ
ปฏิสญฺจิกฺขติ สุญฺญมิทํ อตฺเตน วา อตฺตนิเยน วาติ อยํ
วุจฺจติ ภนฺเต สุญฺญตา เจโตวิมุตฺติ
กตมา จ ภนฺเต อนิมิตฺตา เจโตวิมุตฺติ อิธ ภนฺเต
ภิกฺขุ สพฺพนิมิตฺตานํ อมนสิการา อนิมิตฺตํ เจโตสมาธึ อุปสมฺปชฺช
วิหรติ อยํ วุจฺจติ ภนฺเต อนิมิตฺตา เจโตวิมุตฺติ อยํ โข
ภนฺเต ปริยาโย ยํ ปริยายํ อาคมฺม อิเม ธมฺมา นานตฺถา



เจว นานาพฺยญฺชนา จ
กตโม จ ภนฺเต ปริยาโย ยํ ปริยายํ อาคมฺม
อิเม ธมฺมา เอกตฺถา พฺยญฺชนเมว นานํ ราโค ภนฺเต
ปมาณกรโณ โทโส ปมาณกรโณ โมโห ปมาณกรโณ เต
ขีณาสวสฺส ภิกฺขุโน ปหีนา อุจฺฉินฺนมูลา ตาลาวตฺถุกตา อนภาวงฺคตา
อายตึ อนุปฺปาทธมฺมา ยาวตา โข ภนฺเต อปฺปมาณา
เจโตวิมุตฺติโย อกุปฺปา ตาสํ เจโตวิมุตฺติ อคฺคมกฺขายติ สา
โข ปน อกุปฺปา เจโตวิมุตฺติ สุญฺญา ราเคน สุญฺญา โทเสน
สุญฺญา โมเหน ราโค โข ภนฺเต กิญฺจนํ โทโส กิญฺจนํ
โมโห กิญฺจนํ เต ขีณาสวสฺส ภิกฺขุโน ปหีนา อุจฺฉินฺนมูลา
ตาลาวตฺถุกตา อนภาวงฺคตา อายตึ อนุปฺปาทธมฺมา ยาวตา โข
ภนฺเต อากิญฺจญฺญา เจโตวิมุตฺติโย อกุปฺปา ตาสํ เจโตวิมุตฺติ
อคฺคมกฺขายติ สา โข ปน อกุปฺปา เจโตวิมุตฺติ สุญฺญา
ราเคน สุญฺญา โทเสน สุญฺญา โมเหน ราโค โข ภนฺเต
นิมิตฺตกรโณ โทโส นิมิตฺตกรโณ โมโห นิมิตฺตกรโณ เต
ขีณาสวสฺส ภิกฺขุโน ปหีนา อุจฺฉินฺนมูลา ตาลาวตฺถุกตา อนภาวงฺคตา
อายตึ อนุปฺปาทธมฺมา ยาวตา โข ภนฺเต อนิมิตฺตา
เจโตวิมุตฺติโย อกุปฺปา ตาสํ เจโตวิมุตฺติ อคฺคมกฺขายติ สา
โข ปน อกุปฺปา เจโตวิมุตฺติ สุญฺญา ราเคน สุญฺญา โทเสน
สุญฺญา โมเหน อยํ โข ภนฺเต ปริยาโย ยํ ปริยายํ



อาคมฺม อิเม ธมฺมา เอกตฺถา พฺยญฺชนเมว นานนฺติ ลาภา
เต คหปติ สุลทฺธํ เต คหปติ ยสฺส เต คมฺภีเร พุทฺธวจเน
ปญฺญาจกฺขุ กมตีติ สตฺตมํ
เตน โข ปน สมเยน นิคณฺโฐ นาฏปุตฺโต มจฺฉิกาสณฺฑํ
อนุปฺปตฺโต โหติ มหติยา นิคณฺฐปริสาย สทฺธึ อสฺโสสิ
โข จิตฺโต คหปติ นิคณฺโฐ กิร นาฏปุตฺโต มจฺฉิกสณฺฑํ
อนุปฺปตฺโต มหติยา นิคณฺฐปริสาย สทฺธินฺติ อถ โข จิตฺโต
คหปติ สมฺพหุเลหิ อุปาสเกหิ สทฺธึ เยน นิคณฺโฐ นาฏปุตฺโต
เตนุปสงฺกมิ อุปสงฺกมิตฺวา นิคณฺเฐน นาฏปุตฺเตน สทฺธึ สมฺโมทิ
สมฺโมทนียํ กถํ สาราณียํ วีติสาเรตฺวา เอกมนฺตํ นิสีทิ เอกมนฺตํ
นิสินฺนํ โข จิตฺตํ คหปตึ นิคณฺโฐ นาฏปุตฺโต เอตทโวจ สทฺทหสิ
ตฺวํ คหปติ สมณสฺส โคตมสฺส อตฺถิ อวิตกฺโก อวิจาโร สมาธิ
อตฺถิ วิตกฺกวิจารานํ นิโรโธติ น ขฺวาหํ เอตฺถ ภนฺเต ภควโต
สทฺธาย คจฺฉามิ อตฺถิ อวิตกฺโก อวิจาโร สมาธิ อตฺถิ วิตกฺกวิจารานํ
นิโรโธติ
เอวํ วุตฺเต นิคณฺโฐ นาฏปุตฺตํ สกํ ปริสํ อปโลเกตฺวา
เอตทโวจ อิทํ ภวนฺโต ปสฺสนฺตุ ยาว อุชุโก จายํ จิตฺโต
คหปติ ยาว อสโฐ จายํ จิตฺโต คหปติ ยาว อมายาวี จายํ
จิตฺโต คหปติ วาตํ วาโส ชาเลน พาเธตพฺพํ มญฺเญยฺย โย



วิตกฺกวิจาเร นิโรเธตพฺพํ มญฺเญยฺย สกมุฏฺฐินา วาโส คงฺคาย
โสตํ อาวาเรตพฺพํ มญฺเญยฺย โย วิตกฺกวิจาเร นิโรเธตพฺพํ
มญฺเญยฺยาติ ตํ กึ มญฺญสิ ภนฺเต กตมํ นุ โข ปณีตตรํ
ญาณํ วา สทฺธา วาติ สทฺธาย โข คหปติ ญาณํ เยว
ปณีตตรนฺติ อหํ โข ภนฺเต ยาวเทว อากงฺขามิ วิวิจฺเจว
กาเมหิ วิวิจฺจ อกุสเลหิ ธมฺเมหิ สวิตกฺกํ สวิจารํ วิเวกชํ ปีติสุขํ
ปฐมชฺฌานํ อุปสมฺปชฺช วิหรามิ อหํ โข ภนฺเต ยาวเทว
อากงฺขามิ วิตกฺกวิจารานํ วูปสมา เป ทุติยชฺฌานํ อุปสมฺปชฺช
วิหรามิ อหํ โข ภนฺเต ยาวเทว อากงฺขามิ ปีติยา จ วิราคา
เป ตติยชฺฌานํ อุปสมฺปชฺช วิหรามิ อหํ โข ภนฺเต
ยาวเทว อากงฺขามิ สุขสฺส จ ปหานา เป จตุตฺถชฺฌานํ
อุปสมฺปชฺช วิหรามิ น โส ขฺวาหํ ภนฺเต เอวํ ชานนฺโต
เอวํ ปสฺสนฺโต กายสฺส สมณสฺส วา พฺราหฺมณสฺส วา
สทฺธาย คมิสฺสามิ อตฺถิ อวิตกฺโก อวิจาโร สมาธิ อตฺถิ
วิตกฺกวิจารานํ นิโรโธติ
เอวํ วุตฺเต นิคณฺโฐ นาฏปุตฺโต สกํ ปริสํ อปโลเกตฺวา
เอตทโวจ อิทํ ภวนฺโต ปสฺสนฺตุ ยาว อนุชฺชุโก จายํ จิตฺโต
คหปติ ยาว สโฐ จายํ จิตฺโต คหปติ ยาว มายาวี จายํ
จิตฺโต คหปตีติ อิทาเนว จ ปน มยํ ภนฺเต ภาสิตํ เอวํ




อาชานาม อิทํ ภวนฺโต ปสฺสนฺตุ ยาว อุชุโก จายํ จิตฺโต
คหปติ ยาว อสโฐ จายํ จิตฺโต คหปติ ยาว อมายาวี จายํ
จิตฺโต คหปตีติ อิทาเนว จ ปน มยํ ภนฺเต ภาสิตํ เอวํ
อาชานาม อิทํ ภวนฺโต ปสฺสนฺตุ ยาว อนุชฺชุโก จายํ จิตฺโต
คหปติ ยาว สโฐ จายํ จิตฺโต คหปติ ยาว มายาวี จายํ
จิตฺโต คหปตีติ สเจ เต ภนฺเต ปุริมํ สจฺจํ ปจฺฉิมํ เต
มิจฺฉา สเจ ปน เต ภนฺเต ปจฺฉิมํ สจฺจํ ปุริมํ เต มิจฺฉา
อิเม โข ปน ภนฺเต ทส สหธมฺมิกา ปญฺหา อาคจฺฉนฺติ
ยทา เนสํ อตฺถํ อาชาเนยฺยาสิ อถ มํ ปฏิหเรยฺยาสิ สทฺธึ
นิคณฺฐปริสาย เอโก ปโญฺห เอโก อุทฺเทโส เอกํ เวยฺยากรณํฐ
เทฺว ปญฺหา เทฺว อุทฺเทสา เทฺว เวยฺยากรณานิ ตโย ปญฺหา
ตโย อุทฺเทสา ตีณิ เวยฺยากรณานิ จตฺตาโร ปญฺหา จตฺตาโร
อุทฺเทสา จตฺตาริ เวยฺยากรณานิ ปญฺจ ปญฺหา ปญฺจ อุทฺเทสา
ปญฺจ เวยฺยากรณานิ ฉ ปญฺหา ฉ อุทฺเทสา ฉ เวยฺยากรณานิ
สตฺต ปญฺหา สตฺต อุทฺเทสา สตฺต เวยฺยากรณานิ อฏฺฐ ปญฺหา
อฏฺฐ อุทฺเทสา อฏฺฐ เวยฺยากรณานิ นว ปญฺหา นว อุทฺเทสา นว
เวยฺยกรณานิ ทส ปญฺหา ทส อุทฺเทสา ทส เวยฺยากรณานีติ
อถ โข จิตฺโต คหปติ นิคณฺฐํ นาฏปุตฺตํ อิเม ทส สหธมฺมิเก
ปเญฺห อาปุจฺฉิตฺวา อุฏฺฐายาสนา ปกฺกามีติ อฏฺฐมํ



เตน โข ปน สมเยน อเจโล กสฺสโป มจฺฉิกสณฺฑํ
อนุปฺปตฺโต โหติ จิตฺตสฺส คหปติโน ปุราณคิหิสหาโย อสฺโสสิ
โข จิตฺโต คหปติ อเจโล กิร กสฺสโป มจฺฉิกสณฺฑํ อนุปฺปตฺโต
อมฺหากํ ปุราณคิหิสหาโยติ อถ โข จิตฺโต คหปติ เยน
อเจโล กสฺสโป เตนุปสงฺกมิ อุปสงฺกมิตฺวา อเจเลน กสฺสเปน
สทฺธึ สมฺโมทิ สมฺโมทนียํ กถํ สาราณียํ วีติสาเรตฺวา เอกมนฺตํ
นิสีทิ เอกมนฺตํ นิสินฺโน โข จิตฺโต คหปติ อเจลํ กสฺสปํ
เอตทโวจ กีวจิรํ ปพฺพชิโตสิ ภนฺเต กสฺสปาติ ตึสมตฺตานิ
โข เม คหปติ วสฺสานิ ปพฺพชิตสฺสาติ อิเมหิ ปน เต ภนฺเต
ตึสมตฺเตหิ วสฺเสหิ อตฺถิ โกจิ อุตฺตริมนุสฺสธมฺโม อลมริยญาณทสฺสนวิเสโส
อธิคโต ผาสุวิหาโรติ อิเมหิ โข เม คหปติ
ตึสมตฺเตหิ วสฺเสหิ นตฺถิ โกจิ อุตฺตริมนุสฺสธมฺโม อลมริยญาณทสฺสนวิเสโส
อธิคโต ผาสุวิหาโร อญฺญตฺร นคฺเคยฺยา จ มุณฺเฑยฺยา
จ วาฬนิปฺโปตนาย จาติ
เอวํ วุตฺเต จิตฺโต คหปติ อเจลํ กสฺสปํ เอตทโวจ
อจฺฉริยํ วต โภ อพฺภุตํ วต โภ ธมฺมสฺส สฺวากฺขาตตา ยตฺร
หิ นาม ตึสมตฺเตหิ วสฺเสหิ น โกจิ อุตฺตริมนุสฺสธมฺโม
อลมริยญาณทสฺสนวิเสโส อธิคโต ภวิสฺสติ ผาสุวิหาโร อญฺญตฺร
นคฺเคยฺยา จ มุณฺเฑยฺยา จ วาฬนิปฺโปตนาย จาติ ตุยฺหมฺปน คหปติ




กีวจิรํ อุปาสกตฺตํ อุปคตสฺสาติ มยฺหมฺปิ โข ปน ภนฺเต ตึสมตฺตานิ
วสฺสานิ อุปาสกตฺตํ อุปคตสฺสาติ อิเมหิ ปน เต
คหปติ ตึสมตฺเตหิ วสฺเสหิ อตฺถิ โกจิ อุตฺตริมนุสฺสธมฺโม
อลมริยญาณทสฺสนวิเสโส อธิคโต ผาสุวิหาโรติ คิหิโนปิ สิยา ภนฺเต
อหํ หิ ภนฺเต ยาวเทว อากงฺขามิ วิวิจฺเจว กาเมหิ วิวิจฺจ
อกุสเลหิ ธมฺเมหิ สวิตกฺกํ สวิจารํ วิเวกชํ ปีติสุขํ ปฐมชฺฌานํ
อุปสมฺปชฺช วิหรามิ อหํ หิ ภนฺเต ยาวเทว อากงฺขามิ วิตกฺกวิจารานํ
วูปสมา เป ทุติยชฺฌานํ อุปสมฺปชฺช วิหรามิ อหํ หิ
ภนฺเต ยาวเทว อากงฺขามิ ปีติยา จ วิราคา เป ตติยชฺฌานํ
อุปสมฺปชฺช วิหรามิ อหญฺหิ ภนฺเต ยาวเทว อากงฺขามิ สุขสฺส
จ ปหานา เป จตุตฺถชฺฌานํ อุปสมฺปชฺช วิหรามิ สเจ
โข ปนาหํ ภนฺเต ภควตา ปฐมตรํ พฺยากเรยฺยํ อนจฺฉริยํ โข
ปเนตํ ยํ มํ ภควา เอวํ พฺยากเรยฺย นตฺถิ ตํ สญฺโญชนํ
เยน สญฺโญชเนน สํยุตฺโต จิตฺโต คหปติ ปุน อิมํ โลกํ
อาคจฺเฉยฺยาติ
เอวํ วุตฺเต อเจโล กสฺสโป จิตฺตํ คหปตึ เอตทโวจ
อจฺฉริยํ วต โภ อพฺภุตํ วต โภ ธมฺมสฺส สฺวากฺขาตตา ยตฺร หิ
นาม คิหี โอทาตวสโน เอวรูปํ อุตฺตริมนุสฺสธมฺมํ อลมริยญาณทสฺสนวิเสสํ
อธิคมิสฺสติ ผาสุวิหารํ ลเภยฺยาหํ คหปติ อิมสฺมึ
ธมฺมวินเย ปพฺพชฺชํ ลเภยฺยํ อุปสมฺปทนฺติ อถ โข จิตฺโต



คหปติ อเจลํ กสฺสปํ อาทาย เยน เถรา ภิกฺขู เตนุปสงฺกมิ
อุปสงฺกมิตฺวา เถเร ภิกฺขู เอตทโวจ อยํ ภนฺเต อเจโล กสฺสโป
อมฺหากํ ปุราณคิหิสหาโย อิมํ เถรา ปพฺพาเชนฺตุ อุปสมฺปาเทนฺตุ
อหมสฺส อุสฺสุกํ กริสฺสามิ
จีวรปิณฺฑปาตเสนาสนคิลานปจฺจยเภสชฺชปริกฺขารานนฺติ อลตฺถ อเจโล กสฺสโป อิมสฺมึ ธมฺมวินเย
ปพฺพชฺชํ อลตฺถ อุปสมฺปทํ อจิรูปสมฺปนฺโน จ ปนายสฺมา
กสฺสโป เอโก วูปกฏฺโฐ อปฺปมตฺโต อาตาปี ปหิตตฺโต วิหรนฺโต
นจิรสฺเสว ยสฺสตฺถาย กุลปุตฺตา สมฺมเทว อคารสฺมา อนคาริยํ
ปพฺพชนฺติ ตทนุตฺตรํ พฺรหฺมจริยปริโยสานํ ทิฏฺเฐ ว ธมฺเม สยํ
อภิญฺญา สจฺฉิกตฺวา อุปสมฺปชฺช วิหาสิ ขีณา ชาติ วุสิตํ
พฺรหฺมจริยํ กตํ กรณียํ นาปรํ อิตฺถตฺตายาติ อพฺภญฺญาสิ
อญฺญตโร จ ปนายสฺมา กสฺสโป อรหตํ อโหสีติ นวมํ
เตน โข ปน สมเยน จิตฺโต คหปติ อาพาธิโก โหติ
ทุกฺขิโต พาฬฺหคิลาโน อถ โข สมฺพหุลา อารามเทวตา วนเทวตา
รุกฺขเทวตา โอสธีติณวนปฺปตีสุ อธิวตฺถา เทวตา สงฺคมฺม
สมาคมฺม จิตฺตํ คหปตึ เอตทโวจุํ ปณิเธหิ คหปติ อนาคตมทฺธานํ
ราชา อสฺสํ จกฺกวตฺตีติ เอวํ วุตฺเต จิตฺโต คหปติ
อารามเทวตา วนเทวตา รุกฺขเทวตา โอสธีติณวนปฺปตีสุ อธิวตฺถา
เทวตา เอตทโวจ ตมฺปิ อนิจฺจํ ตมฺปิ อธุวํ ตมฺปิ ปหาย
คมนียนฺติ



เอวํ วุตฺเต จิตฺตสฺส คหปติโน มิตฺตามจฺจา ญาติสาโลหิตา
จิตฺตํ คหปตึ เอตทโวจุํ สตึ อยฺยปุตฺต อุปฏฺฐเปหิ
มา วิปฺปลปสีติ กินฺตาหํ วทามิ ยํ มํ ตุเมฺห เอวํ วเทถ
สตึ อยฺยปุตฺต อุปฏฺฐเปหิ มา วิปฺปลปสีติ เอวํ โข ตฺวํ
อยฺยปุตฺต วเทสิ ตมฺปิ อนิจฺจํ ตมฺปิ อธุวํ ตมฺปิ ปหาย
คมนียนฺติ ตถา หิ ปน มํ อารามเทวตา วนเทวตา รุกฺขเทวตา
โอสธีติณวนปฺปตีสุ อธิวตฺถา เทวตา เอวมาหํสุ ปณิเธหิ
คหปติ อนาคตมทฺธานํ ราชา อสฺสํ จกฺกวตฺตีติ ตาหํ เอวํ
วทามิ ตมฺปิ อนิจฺจํ เป ตมฺปิ ปหาย คมนียนฺติ กิมฺปน ตา
อยฺยปุตฺต อารามเทวตา วนเทวตา รุกฺขเทวตา โอสธีติณวนปฺปตีสุ
อธิวตฺถา เทวตา อตฺถวสํ สมฺปสฺสมานา เอวมาหํสุ ปณิเธหิ คหปติ
อนาคตมทฺธานํ ราชา อสฺสํ จกฺกวตฺตีติ ตาสํ โข อารามเทวตานํ
วนเทวตานํ รุกฺขเทวตานํ โอสธีติณวนปฺปตีสุ อธิวตฺถานํ เทวตานํ
เอวํ โหติ อยํ โข จิตฺโต คหปติ สีลวา กลฺยาณธมฺโม สเจ
ปณิทหิสฺสติ อนาคตมทฺธานํ ราชา อสฺสํ จกฺกวตฺตีติ ตสฺส โข
อยํ อิชฺฌิสฺสติ สีลวโต เจโตปณิธิ สีลสฺส วิสุทฺธตฺตา ธมฺมิโก
ธมฺมิกํ พลํ อนุปฺปทสฺสตีติ อิมา โข ตา อารามเทวตา วนเทวตา
รุกฺขเทวตา โอสธีติณวนปฺปตีสุ อธิวตฺถา เทวตา อตฺถวสํ
สมฺปสฺสมานา เอวมาหํสุ ปณิเธหิ คหปติ อนาคตมทฺธานํ ราชา





อสฺสํ จกฺกวตฺตีติ ตาหํ เอวํ วทามิ ตมฺปิ อนิจฺจํ ตมฺปิ
อธุวํ ตมฺปิ ปหาย คมนียนฺติ เตนหิ อยฺยปุตฺต อเมฺหปิ
โอวทาหีติ
ตสฺมา หิ โว เอวํ สิกฺขิตพฺพํ พุทฺเธ อเวจฺจปฺปสาเทน
สมนฺนาคตา ภวิสฺสาม อิติปิ โส ภควา อรหํ สมฺมาสมฺพุทฺโธ
วิชฺชาจรณสมฺปนฺโน สุคโต โลกวิทู อนุตฺตโร ปุริสทมฺมสารถิ สตฺถา
เทวมนุสฺสานํ พุทฺโธ ภควาติ ธมฺเม อเวจฺจปฺปสาเทน สมนฺนาคตา
ภวิสฺสาม สฺวากฺขาโต ภควตา ธมฺโม สนฺทิฏฺฐิโก อกาลิโก เอหิปสฺสิโก
โอปนยิโก ปจฺจตฺตํ เวทิตพฺโพ วิญฺญูหีติ สงฺเฆ
อเวจฺจปฺปสาเทน สมนฺนาคตา ภวิสฺสาม สุปฏิปนฺโน ภควโต สาวกสงฺโฆ
อุชุปฏิปนฺโน ภควโต สาวกสงฺโฆ ญายปฏิปนฺโน ภควโต
สาวกสงฺโฆ สามีจิปฏิปนฺโน ภควโต สาวกสงฺโฆ ยทิทํ จตฺตาริ
ปุริสยุคานิ อฏฺฐ ปุริสปุคฺคลา เอส ภควโต สาวกสงฺโฆ อาหุเนยฺโย
ปาหุเนยฺโย ทกฺขิเณยฺโย อญฺชลิกรณีโย อนุตฺตรํ ปุญฺญกฺเขตฺตํ
โลกสฺสาติ ยํ โข ปน กิญฺจิ กุเล เทยฺยธมฺมํ สพฺพนฺตํ
อปฺปฏิวิภตฺตํ ภวิสฺสติ สีลวนฺเตหิ กลฺยาณธมฺเมหีติ เอวํ หิ
โว สิกฺขิตพฺพนฺติ อถ โข จิตฺโต คหปติ มิตฺตามจฺเจ ญาติสาโลหิเต
พุทฺเธ จ ธมฺเม จ สงฺเฆ จ จาเค จ สมาทเปตฺวา
กาลมกาสีติ
จิตฺตคหปติปุจฺฉา สมตฺตา




ตสฺสุทฺทานํ
สญฺโญชนา เทฺว อิสิทตฺตา มหโก กามภู ปิจ
โคทตฺโต จ นิคณฺโฐ จ อเจเลน คิลานนฺติ




คามณิสํยุตฺตํ
อถ โข จณฺโฑ คามณี เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข จณฺโฑ คามณี ภควนฺตํ เอตทโวจ โก นุ โข
ภนฺเต เหตุ โก ปจฺจโย เยน มิเธกจฺโจ จณฺโฑ จณฺโฑเตฺว
สงฺขํ คจฺฉติ โก ปน ภนฺเต เหตุ โก ปจฺจโย เยน มิเธกจฺโจ
โสรโต โสรโตเตฺวว สงฺขํ คจฺฉตีติ อิธ คามณิ เอกจฺจสฺส
ราโค อปฺปหีโน โหติ ราคสฺส อปฺปหีนตฺตา ปเร โกเปนฺติ
ปเรหิ โกปิยมาโน โกปํ ปาตุกโรติ โส จณฺโฑเตฺวว สงฺขํ
คจฺฉติ โทโส อปฺปหีโน โหติ โทสสฺส อปฺปหีนตฺตา ปเร
โกเปนฺติ ปเรหิ โกปิยมาโน โกปํ ปาตุกโรติ โส จณฺโฑเตฺวว
สงฺขํ คจฺฉติ โมโห อปฺปหีโน โหติ โมหสฺส อปฺปหีนตฺตา
ปเร โกเปนฺติ ปเรหิ โกปิยมาโน โกปํ ปาตุกโรติ โส
จณฺโฑเตฺวว สงฺขํ คจฺฉติ อยํ โข คามณิ เหตุ อยํ ปจฺจโย
เยน มิเธกจฺโจ จณฺโฑ จณฺโฑเตฺวว สงฺขํ คจฺฉติ
อิธ ปน คามณิ เอกจฺจสฺส ราโค ปหีโน โหติ
ราคสฺส ปหีนตฺตา ปเร น โกเปนฺติ ปเรหิ โกปิยมาโน โกปํ
น ปาตุกโรติ โส โสรโตเตฺวว สงฺขํ คจฺฉติ โทโส ปหีโน
โหติ โทสสฺส ปหีนตฺตา ปเร น โกเปนฺติ ปเรหิ โกปิยมาโน



โกปํ น ปาตุกโรติ โส โสรโตเตฺวว สงฺขํ คจฺฉติ โมโห
ปหีโน โหติ โมหสฺส ปหีนตฺตา ปเร น โกเปนฺติ ปเรหิ
โกปิยมาโน โกปํ น ปาตุกโรติ โส โสรโตเตฺวว สงฺขํ คจฺฉติ
อยํ โข คามณิ เหตุ อยํ ปจฺจโย เยน มิเธกจฺโจ โสรโต
โสรโตเตฺวว สงฺขํ คจฺฉตีติ
เอวํ วุตฺเต จณฺโฑ คามณี ภควนฺตํ เอตทโวจ
อภิกฺกนฺตํ ภนฺเต อภิกฺกนฺตํ ภนฺเต เสยฺยถาปิ ภนฺเต นิกฺกุชฺชิตํ
วา อุกฺกุชฺเชยฺย ปฏิจฺฉนฺนํ วา วิวเรยฺย มูฬฺหสฺส วา มคฺคํ
อาจิกฺเขยฺย อนฺธกาเร วา เตลปฺปชฺโชตํ ธาเรยฺย จกฺขุมนฺโต
รูปานิ ทกฺขนฺตีติ เอวเมว ภควตา อเนกปริยาเยน ธมฺโม
ปกาสิโต เอสาหํ ภนฺเต ภควนฺตํ สรณํ คจฺฉามิ ธมฺมญฺจ ภิกฺขุสงฺฆญฺจ
อุปาสกํ มํ ภนฺเต ภควา ธาเรตุ อชฺชตคฺเค ปาณุเปตํ
สรณงฺคตนฺติ ปฐมํ
เอกํ สมยํ ภควา ราชคเห วิหรติ เวฬุวเน กลนฺทกนิวาเป
อถ โข ตาลปุตฺโต นฏคามณี เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข ตาลปุตฺโต นฏคามณี ภควนฺตํ เอตทโวจ สุตํ เมตํ
ภนฺเต ปุพฺพกานํ อาจริยปาจริยานํ นฏานํ ภาสมานานํ โย โส
นโฏ รงฺคมชฺเฌ สมชฺชมชฺเฌ สจฺจาลิเกน ชนํ หาเสติ รเมติ




โส กายสฺส เภทา ปรํ มรณา ปหาสานํ เทวานํ สหพฺยตํ
อุปปชฺชตีติ อิธ ภควา กิมาหาติ อลํ คามณิ ติฏฺฐเตตํ
มา มํ เอตํ ปุจฺฉีติ
ทุติยมฺปิ โข ตาลปุตฺโต นฏคามณี ภควนฺตํ เอตทโวจ
สุตมฺเมตํ ภนฺเต ปุพฺพกานํ อาจริยปาจริยานํ นฏานํ ภาสมานานํ
โย โส นโฏ รงฺคมชฺเฌ สมชฺชมชฺเฌ สจฺจาลิเกน ชนํ หาเสติ
รเมติ โส กายสฺส เภทา ปรํ มรณา ปหาสานํ เทวานํ สหพฺยตํ
อุปปชฺชตีติ อิธ ภควา กิมาหาติ อลํ คามณิ ติฏฺฐเตตํ
มา มํ เอตํ ปุจฺฉีติ ตติยมฺปิ โข ตาลปุตฺโต นฏคามณี ภควนฺตํ
เอตทโวจ สุตมฺเมตํ ภนฺเต ปุพฺพกานํ อาจริยปาจริยานํ นฏานํ
ภาสมานานํ โย โส นโฏ รงฺคมชฺเฌ สมชฺชมชฺเฌ สจฺจาลิเกน
ชนํ หาเสติ รเมติ โส กายสฺส เภทา ปรํ มรณา ปหาสานํ
เทวานํ สหพฺยตํ อุปปชฺชตีติ อิธ ภควา กิมาหาติ
อทฺธา โข ตฺยาหํ คามณิ นาลตฺถํ อลํ คามณิ
ติฏฺฐเตตํ มา มํ เอตํ ปุจฺฉีติ อปิจ ตฺยาหํ พฺยากริสฺสามิ
ปุพฺเพ โข คามณิ สตฺตา อวีตราคา ราคพนฺธนพนฺธา เตสํ นโฏ
รงฺคมชฺเฌ สมชฺชมชฺเฌ เย ธมฺมา รชนิยา เต อุปสํหรติ ภิยฺโย
สราคาย ปุพฺเพ โข คามณิ สตฺตา อวีตโทสา โทสพนฺธนพนฺธา
เตสํ นโฏ รงฺคมชฺเฌ สมชฺชมชฺเฌ เย ธมฺมา โทสนิยา




เต อุปสํหรติ ภิยฺโย สโทสาย ปุพฺเพ โข คามณิ สตฺตา
อวีตโมหา โมหพนฺธนพนฺธา เตสํ นโฏ รงฺคมชฺเฌ สมชฺชมชฺเฌ
เย ธมฺมา โมหนิยา เต อุปสํหรติ ภิยฺโย สโมหาย โส
อตฺตนา มตฺโต ปมตฺโต ปมาเท ฐตฺวา กายสฺส เภทา ปรํ
มรณา ปหาโส นาม นิรโย ตตฺถ อุปปชฺชติ สเจ โข
ปนสฺส เอวํ ทิฏฺฐิ โหติ โย โส นโฏ รงฺคมชฺเฌ สมชฺชมชฺเฌ
สจฺจาลิเกน ชนํ หาเสติ รเมติ โส กายสฺส เภทา ปรํ มรณา
ปหาสานํ เทวานํ สหพฺยตํ อุปปชฺชตีติ สาสฺส จ โหติ
มิจฺฉาทิฏฺฐิ มิจฺฉาทิฏฺฐิกสฺส โข ปนาหํ คามณิ ปุริสปุคฺคลสฺส
ทฺวินฺนํ คตีนํ อญฺญตรํ คตึ วทามิ นิรยํ วา ติรจฺฉานโยนึ วาติ
เอวํ วุตฺเต ตาลปุตฺโต นฏคามณี ปโรทิ อสฺสูนิ
ปวตฺเตสิ เอตํ โข ตฺยาหํ คามณิ นาลตฺถํ อลํ คามณิ
ติฏฺฐเตตํ มา มํ เอตํ ปุจฺฉีติ นาหํ ภนฺเต เอตํ โรทามิ
ยํ มํ ภควา เอวมาห อปิ จาหํ ภนฺเต ปุพฺพเกหิ อาจริยปาจริเยหิ
นเฏหิ ทีฆรตฺตํ นิกโต วญฺจิโต ปลุทฺโธ โย โส
นโฏ รงฺคมชฺเฌ สมชฺชมชฺเฌ สจฺจาลิเกน ชนํ หาเสติ รเมติ
โส กายสฺส เภทา ปรํ มรณา ปหาสานํ เทวานํ สหพฺยตํ
อุปปชฺชตีติ อภิกฺกนฺตํ ภนฺเต อภิกฺกนฺตํ ภนฺเต เสยฺยถาปิ
ภนฺเต นิกฺกุชฺชิตํ วา อุกฺกุชฺเชยฺย ปฏิจฺฉนฺนํ วา วิวเรยฺย มูฬฺหสฺส



วา มคฺคํ อาจิกฺเขยฺย อนฺธกาเร วา เตลปฺปชฺโชตํ ธาเรยฺย จกฺขุมนฺโต
รูปานิ ทกฺขนฺตีติ เอวเมว ภควตา อเนกปริยาเยน ธมฺโม
ปกาสิโต เอสาหํ ภนฺเต ภควนฺตํ สรณํ คจฺฉามิ ธมฺมญฺจ
ภิกฺขุสงฺฆญฺจ ลเภยฺยาหํ ภนฺเต ภควโต สนฺติเก ปพฺพชฺชํ
ลเภยฺยํ อุปสมฺปทนฺติ อลตฺถ โข ตาลปุตฺโต นฏคามณี
ภควโต สนฺติเก ปพฺพชฺชํ อลตฺถ อุปสมฺปทํ อจิรูปสมฺปนฺโน
จ ปนายสฺมา ตาลปุตฺโต เอโก วูปกฏฺโฐ อปฺปมตฺโต อาตาปี
ปหิตตฺโต วิหรนฺโต เป อญฺญตโร จ ปนายสฺมา ตาลปุตฺโต
อรหตํ อโหสีติ ทุติยํ
อถ โข โยธาชีโว คามณี เยน ภควา เตนุปสงฺกมิ
อุปสงฺกมิตฺวา เป เอกมนฺตํ นิสินฺโน โข โยธาชีโว คามณี
ภควนฺตํ เอตทโวจ สุตมฺเมตํ ภนฺเต ปุพฺพกานํ อาจริยปาจริยานํ
โยธาชีวานํ ภาสมานานํ โย โส โยธาชีโว สงฺคาเม อุสฺสหติ
วายมติ ตเมนํ อุสฺสหนฺตํ วายมนฺตํ ปเร หนนฺติ ปริยาปาเทนฺติ
โส กายสฺส เภทา ปรํ มรณา สรชิตานํ เทวานํ สหพฺยตํ
อุปปชฺชตีติ อิธ ภควา กิมาหาติ อลํ คามณิ ติฏฺฐเตตํ
มา มํ เอตํ ปุจฺฉีติ ทุติยมฺปิ โข เป ตติยมฺปิ โข
โยธาชีโว คามณี ภควนฺตํ เอตทโวจ สุตมฺเมตํ ภนฺเต ปุพฺพกานํ
อาจริยปาจริยานํ โยธาชีวานํ ภาสมานานํ โย โส โยธาชีโว




สงฺคาเม อุสฺสหติ วายมติ ตเมนํ อุสฺสหนฺตํ วายมนฺตํ ปเร
หนนฺติ ปริยาปาเทนฺติ โส กายสฺส เภทา ปรํ มรณา สรชิตานํ
เทวานํ สหพฺยตํ อุปปชฺชตีติ อิธ ภควา กิมาหาติ อทฺธา
โข ตฺยาหํ คามณิ นาลตฺถํ อลํ คามณิ ติฏฺฐเตตํ มา มํ
เอตํ ปุจฺฉีติ อปิจ ตฺยาหํ พฺยากริสฺสามิ โย โส คามณิ
โยธาชีโว สงฺคาเม อุสฺสหติ วายมติ ตสฺส ตํ จิตฺตํ ปุพฺเพ
คหิตํ ทุกฺกฏํ ทุปฺปณิหิตํ อิเม สตฺตา หญฺญนฺตุ วา วชฺฌนฺตุ
วา อุจฺฉิชฺชนฺตุ วา วินสฺสนฺตุ วา มา วา อเหสุํ อิติ วาติ
ตเมนํ อุสฺสหนฺตํ วายมนฺตํ ปเร หนนฺติ ปริยาปาเทนฺติ โส
กายสฺส เภทา ปรํ มรณา สรชิโต นาม นิรโย ตตฺถ อุปปชฺชติ
สเจ โข ปนสฺส เอวํ ทิฏฺฐิ โหติ โย โส โยธาชีโว สงฺคาเม
อุสฺสหติ วายมติ ตเมนํ อุสฺสหนฺตํ วายมนฺตํ ปเร หนนฺติ
ปริยาปาเทนฺติ โส กายสฺส เภทา ปรํ มรณา สรชิตานํ
เทวานํ สหพฺยตํ อุปปชฺชตีติ สาสฺส โหติ มิจฺฉาทิฏฺฐิ
มิจฺฉาทิฏฺฐิกสฺส โข ปนาหํ คามณิ ปุริสปุคฺคลสฺส ทฺวินฺนํ คตีนํ
อญฺญตรํ คตึ วทามิ นิรยํ วา ติรจฺฉานโยนึ วาติ
เอวํ วุตฺเต โยธาชีโว คามณี ปโรทิ อสฺสูนิ ปวตฺเตสิ
เอตํ โข ตฺยาหํ คามณิ นาลตฺถํ อลํ คามณิ ติฏฺฐเตตํ มา
มํ เอตํ ปุจฺฉีติ นาหํ ภนฺเต เอตํ โรทามิ ยํ มํ ภควา



เอวมาห อปิ จาหํ ภนฺเต ปุพฺพเกหิ อาจริยปาจริเยหิ โยธาชีเวหิ
ทีฆรตฺตํ นิกโต วญฺจิโต ปลุทฺโธ โย โส โยธาชีโว
สงฺคาเม อุสฺสหติ วายมติ ตเมนํ อุสฺสหนฺตํ วายมนฺตํ ปเร
หนนฺติ ปริยาปาเทนฺติ โส กายสฺส เภทา ปรํ มรณา สรชิตานํ
เทวานํ สหพฺยตํ อุปปชฺชตีติ อภิกฺกนฺตํ ภนฺเต อภิกฺกนฺตํ ภนฺเต
เป อชฺชตคฺเค ปาณุเปตํ สรณงฺคตนฺติ ตติยํ
อถ โข หตฺถาโรโห คามณี เยน ภควา เตนุปสงฺกมิ
อุปสงฺกมิตฺวา เป อชฺชตคฺเค ปาณุเปตํ สรณงฺคตนฺติ
จตุตฺถํ
อถ โข อสฺสาโรโห คามณี เยน ภควา เตนุปสงฺกมิ
อุปสงฺกมิตฺวา เอกมนฺตํ นิสีทิ เอกมนฺตํ นิสินฺโน โข อสฺสาโรโห
คามณี ภควนฺตํ เอตทโวจ สุตมฺเมตํ ภนฺเต ปุพฺพกานํ อาจริยปาจริยานํ
อสฺสาโรหานํ ภาสมานานํ โย โส อสฺสาโรโห สงฺคาเม
อุสฺสหติ วายมติ ตเมนํ อุสฺสหนฺตํ วายมนฺตํ ปเร หนนฺติ
ปริยาปาเทนฺติ โส กายสฺส เภทา ปรํ มรณา สรชิตานํ
เทวานํ สหพฺยตํ อุปปชฺชตีติ อิธ ภควา กิมาหาติ อลํ
คามณิ ติฏฺฐเตตํ มา มํ เอตํ ปุจฺฉีติ ทุติยมฺปิ โข เป
ตติยมฺปิ โข อสฺสาโรโห คามณี ภควนฺตํ เอตทโวจ สุตมฺเมตํ
ภนฺเต ปุพฺพกานํ อาจริยปาจริยานํ อสฺสาโรหานํ ภาสมานานํ โย
โส อสฺสาโรโห สงฺคาเม อุสฺสหติ วายมติ ตเมนํ อุสฺสหนฺตํ


วายมนฺตํ ปเร หนนฺติ ปริยาปาเทนฺติ โส กายสฺส เภทา ปรํ
มรณา สรชิตานํ เทวานํ สหพฺยตํ อุปปชฺชตีติ อิธ ภควา
กิมาหาติ อทฺธา โข ตฺยาหํ คามณิ นาลตฺถํ อลํ คามณิ
ติฏฺฐเตตํ มา มํ เอตํ ปุจฺฉีติ อปิจ โข ตฺยาหํ พฺยากริสฺสามิ
โย โส คามณิ อสฺสาโรโห สงฺคาเม อุสฺสหติ วายมติ ตสฺส
ตํ จิตฺตํ ปุพฺเพ คหิตํ ทุกฺกฏํ ทุปฺปณิหิตํ อิเม สตฺตา หญฺญนฺตุ
วา วชฺฌนฺตุ วา อุจฺฉิชฺชนฺตุ วา วินสฺสนฺตุ วา มา วา อเหสุํ
อิติ วาติ ตเมนํ อุสฺสหนฺตํ วายมนฺตํ ปเร หนนฺติ ปริยาปาเทนฺติ
โส กายสฺส เภทา ปรํ มรณา สรชิโต นาม
นิรโย ตตฺถ อุปปชฺชติ สเจ โข ปนสฺส เอวํ ทิฏฺฐิ โหติ
โย โส อสฺสาโรโห สงฺคาเม อุสฺสหติ วายมติ ตเมนํ อุสฺสหนฺตํ
วายมนฺตํ ปเร หนนฺติ ปริยาปาเทนฺติ โส กายสฺส เภทา ปรํ
มรณา สรชิตานํ เทวานํ สหพฺยตํ อุปปชฺชตีติ สาสฺส โหติ
มิจฺฉาทิฏฺฐิ มิจฺฉาทิฏฺฐิกสฺส โข ปนาหํ คามณิ ปุริสปุคฺคลสฺส
ทฺวินฺนํ คตีนํ อญฺญตรํ คตึ วทามิ นิรยํ วา ติรจฺฉานโยนึ วาติ
เอวํ วุตฺเต อสฺสาโรโห คามณี ปโรทิ อสฺสูนิ
ปวตฺเตสิ เอตํ โข ตฺยาหํ คามณิ นาลตฺถํ อลํ คามณิ
ติฏฺฐเตตํ มา มํ เอตํ ปุจฺฉีติ นาหํ ภนฺเต เอตํ โรทามิ
ยํ มํ ภควา เอวมาห อปิ จาหํ ภนฺเต ปุพฺพเกหิ
อาจริยปาจริเยหิ อสฺสาโรเหหิ ทีฆรตฺตํ นิกโต วญฺจิโต ปลุทฺโธ โย


โส อสฺสาโรโห สงฺคาเม อุสฺสหติ วายมติ ตเมนํ อุสฺสหนฺตํ
วายมนฺตํ ปเร หนนฺติ ปริยาปาเทนฺติ โส กายสฺส เภทา ปรํ
มรณา สรชิตานํ เทวานํ สหพฺยตํ อุปปชฺชตีติ อภิกฺกนฺตํ
ภนฺเต เป อชฺชตคฺเค ปาณุเปตํ สรณงฺคตนฺติ ปญฺจมํ
เอกํ สมยํ ภควา นาฬนฺทายํ วิหรติ ปาวาริกมฺพวเน
อถ โข อสิพนฺธกปุตฺโต คามณี เยน ภควา เตนุปสงฺกมิ อุปสงฺกมิตฺวา
ภควนฺตํ อภิวาเทตฺวา เอกมนฺตํ นิสีทิ เอกมนฺตํ นิสินฺโน
โข อสิพนฺธกปุตฺโต คามณี ภควนฺตํ เอตทโวจ พฺราหฺมณา
ภนฺเต ปจฺฉาภูมกา กามณฺฑลุกา เสวาลมาลิกา อุทโกโรหกา
อคฺคิปริจารกา เต มตํ กาลกตํ อุยฺยาเปนฺติ นาม สญฺญาเปนฺติ
นาม สคฺคํ นาม โอกฺกาเปนฺติ ภควา ปน ภนฺเต อรหํ
สมฺมาสมฺพุทฺโธ ปโหติ ตถา กาตุํ ยถา สพฺโพ โลโก กายสฺส
เภทา ปรํ มรณา สุคตึ สคฺคํ โลกํ อุปปชฺเชยฺยาติ เตนหิ
คามณิ ตญฺเญเวตฺถ ปฏิปุจฺฉิสฺสามิ ยถา เต ขเมยฺย ตถา
นํ พฺยากเรยฺยาสีติ ตํ กึ มญฺญสิ คามณิ อิธสฺส ปุริโส
ปาณาติปาตี อทินฺนาทายี กาเมสุ มิจฺฉาจารี มุสาวาที ปิสุณวาโจ
ผรุสวาโจ สมฺผปฺปลาปี อภิชฺฌาลุ พฺยาปนฺนจิตฺโต มิจฺฉาทิฏฺฐิโก
ตเมนํ มหาชนกาโย สงฺคมฺม สมาคมฺม อายาเจยฺย
โถเมยฺย ปญฺชลิโก อนุปริสกฺเกยฺย อยํ ปุริโส กายสฺส เภทา
ปรํ มรณา สุคตึ สคฺคํ โลกํ อุปปชฺชตูติ ตํ กึ มญฺญสิ


คามณิ อปิ นุ โส ปุริโส มหโต ชนกายสฺส อายาจนเหตุ วา
โถมนเหตุ วา ปญฺชลิกาอนุปริสกฺกนเหตุ วา กายสฺส เภทา ปรํ
มรณา สุคตึ สคฺคํ โลกํ อุปปชฺเชยฺยาติ โน เหตํ ภนฺเต
เสยฺยถาปิ คามณิ ปุริโส มหนฺตํ ปุถุสิลํ คมฺภีเร
อุทกรหเท ปกฺขิเปยฺย ตเมนํ มหาชนกาโย สงฺคมฺม สมาคมฺม
อายาเจยฺย โถเมยฺย ปญฺชลิโก อนุปริสกฺเกยฺย อุมฺมุชฺช โภ
ปุถุสิเล อุปฺลว โภ ปุถุสิเล ถลมุปฺลว โภ ปุถุสิเลติ
ตํ กึ มญฺญสิ คามณิ อปิ นุ สา ปุถุสิลา มหโต ชนกายสฺส
อายาจนเหตุ วา โถมนเหตุ วา ปญฺชลิกาอนุปริสกฺกนเหตุ วา
อุมฺมุชฺเชยฺย วา อุปฺลเวยฺย วา ถลํ วา อุปฺลเวยฺยาติ โน
เหตํ ภนฺเต เอวเมว โข คามณิ โย โส ปุริโส ปาณาติปาตี
อทินฺนาทายี กาเมสุ มิจฺฉาจารี มุสาวาที ปิสุณวาโจ ผรุสวาโจ
สมฺผปฺปลาปี อภิชฺฌาลุ พฺยาปนฺนจิตฺโต มิจฺฉาทิฏฺฐิโก กิญฺจาปิ
ตํ มหาชนกาโย สงฺคมฺม สมาคมฺม อายาเจยฺย โถเมยฺย ปญฺชลิโก
อนุปริสกฺเกยฺย อยํ ปุริโส กายสฺส เภทา ปรํ มรณา สุคตึ
สคฺคํ โลกํ อุปปชฺชตูติ อถ โข โส ปุริโส กายสฺส เภทา
ปรํ มรณา อปายํ ทุคฺคตึ วินิปาตํ นิรยํ อุปปชฺเชยฺย
ตํ กึ มญฺญสิ คามณิ อิธสฺส ปุริโส ปาณาติปาตา
ปฏิวิรโต อทินฺนาทานา ปฏิวิรโต กาเมสุ มิจฺฉาจารา ปฏิวิรโต
มุสาวาทา ปฏิวิรโต ปิสุณาย วาจาย ปฏิวิรโต ผรุสาย วาจาย



ปฏิวิรโต สมฺผปฺปลาปา ปฏิวิรโต อนภิชฺฌาลุ อพฺยาปนฺนจิตฺโต
สมฺมาทิฏฺฐิโก ตเมนํ มหาชนกาโย สงฺคมฺม สมาคมฺม อายาเจยฺย
โถเมยฺย ปญฺชลิโก อนุปริสกฺเกยฺย อยํ ปุริโส กายสฺส เภทา
ปรํ มรณา อปายํ ทุคฺคตึ วินิปาตํ นิรยํ อุปปชฺชตูติ ตํ กึ
มญฺญสิ คามณิ อปิ นุ โส ปุริโส มหโต ชนกายสฺส อายาจนเหตุ
วา โถมนเหตุ วา ปญฺชลิกาอนุปริสกฺกนเหตุ วา กายสฺส เภทา
ปรํ มรณา อปายํ ทุคฺคตึ วินิปาตํ นิรยํ อุปปชฺเชยฺยาติ โน
เหตํ ภนฺเต
เสยฺยถาปิ คามณิ ปุริโส สปฺปิกุมฺภํ วา เตลกุมฺภํ
วา คมฺภีรํ อุทกรหทํ โอคาหิตฺวา ภินฺเทยฺย ตตฺร ยสฺส สกฺขรา
วา กฐลา วา สา อโธคามี อสฺส ยญฺจ ขฺวสฺส ตตฺร สปฺปิ
วา เตลํ วา ตํ อุทฺธงฺคามิ อสฺส ตเมนํ มหาชนกาโย สงฺคมฺม
สมาคมฺม อายาเจยฺย โถเมยฺย ปญฺชลิโก อนุปริสกฺเกยฺย โอสีท
โภ สปฺปิเตล สํสีท โภ สปฺปิเตล อโธ คจฺฉ โภ สปฺปิเตลาติ
ตํ กึ มญฺญสิ คามณิ อปิ นุ ตํ สปฺปิเตลํ มหโต ชนกายสฺส
อายาจนเหตุ วา โถมนเหตุ วา ปญฺชลิกาอนุปริสกฺกนเหตุ วา
โอสีเทยฺย วา สํสีเทยฺย วา อโธ วา คจฺเฉยฺยาติ โน เหตํ
ภนฺเต เอวเมว โข คามณิ โย โส ปุริโส ปาณาติปาตา
ปฏิวิรโต อทินฺนาทานา ปฏิวิรโต กาเมสุ มิจฺฉาจารา ปฏิวิรโต
มุสาวาทา ปฏิวิรโต ปิสุณาย วาจาย ปฏิวิรโต ผรุสาย วาจาย




ปฏิวิรโต สมฺผปฺปลาปา ปฏิวิรโต อนภิชฺฌาลุ อพฺยาปนฺนจิตฺโต
สมฺมาทิฏฺฐิโก กิญฺจาปิ ตํ มหาชนกาโย สงฺคมฺม สมาคมฺม
อายาเจยฺย โถเมยฺย ปญฺชลิโก อนุปริสกฺเกยฺย อยํ ปุริโส กายสฺส
เภทา ปรํ มรณา อปายํ ทุคฺคตึ วินิปาตํ นิรยํ อุปปชฺชตูติ
อถ โข โส ปุริโส กายสฺส เภทา ปรํ มรณา สุคตึ สคฺคํ
โลกํ อุปปชฺเชยฺยาติ
เอวํ วุตฺเต อสิพนฺธกปุตฺโต คามณี ภควนฺตํ เอตทโวจ
อภิกฺกนฺตํ ภนฺเต เป อชฺชตคฺเค ปาณุเปตํ สรณงฺคตนฺติ
ฉฏฺฐํ
เอกํ สมยํ ภควา นาฬนฺทายํ วิหรติ ปาวาริกมฺพวเน
อถ โข อสิพนฺธกปุตฺโต คามณี เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข อสิพนฺธกปุตฺโต คามณี ภควนฺตํ เอตทโวจ นนุ
ภนฺเต ภควา สพฺพปาณภูตหิตานุกมฺปี วิหรตีติ เอวํ คามณิ
ตถาคโต สพฺพปาณภูตหิตานุกมฺปี วิหรตีติ อถ กิญฺจรหิ ภนฺเต
ภควา เอกจฺจานํ สกฺกจฺจํ ธมฺมํ เทเสติ เอกจฺจานํ โน ตถา
สกฺกจฺจํ ธมฺมํ เทเสตีติ เตนหิ คามณิ ตญฺเญเวตฺถ
ปฏิปุจฺฉิสฺสามิ ยถา เต ขเมยฺย ตถา นํ พฺยากเรยฺยาสิ ตํ
กึ มญฺญสิ คามณิ อิธ กสฺสกสฺส คหปติโน ตีณิ เขตฺตานิ
เอกํ เขตฺตํ อคฺคํ เอกํ เขตฺตํ มชฺฌิมํ เอกํ เขตฺตํ หีนํ ชงฺคลํ


โอสรํ ปาปภูมิ ตํ กึ มญฺญสิ คามณิ อสุ กสฺสโก คหปติ
วีชานิ ปติฏฺฐเปตุกาโม กตฺถ ปฐมํ ปติฏฺฐเปยฺย ยํ วา อทท
เขตฺตํ อคฺคํ ยํ วา อทท เขตฺตํ มชฺฌิมํ ยํ วา อทท เขตฺตํ หีนํ
ชงฺคลํ โอสรํ ปาปภูมินฺติ อสุ ภนฺเต กสฺสโก คหปติ พีชานิ
ปติฏฺฐเปตุกาโม ยํ อทท เขตฺตํ อคฺคํ ตตฺถ ปติฏฺฐเปยฺย ตตฺถ
ปติฏฺฐเปตฺวา ยํ อทท เขตฺตํ มชฺฌิมํ ตตฺถ ปติฏฺฐเปยฺย ตตฺถ
ปติฏฺฐเปตฺวา ยํ อทท เขตฺตํ หีนํ ชงฺคลํ โอสรํ ปาปภูมิ ตตฺถ
ปติฏฺฐเปยฺยปิ โนปิ ปติฏฺฐเปยฺย ตํ กิสฺส เหตุ อนฺตมโส
โคภตฺตํปิ ภวิสฺสตีติ
เสยฺยถาปิ คามณิ ยํ อทท เขตฺตํ อคฺคํ เอวเมว
มยฺหํ ภิกฺขุ ภิกฺขุนิโย เตสาหํ ธมฺมํ เทเสมิ อาทิกลฺยาณํ มชฺเฌกลฺยาณํ
ปริโยสานกลฺยาณํ สาตฺถํ สพฺยญฺชนํ เกวลปริปุณฺณํ
ปริสุทฺธํ พฺรหฺมจริยํ ปกาเสมิ ตํ กิสฺส เหตุ เอเต หิ
คามณิ มํทีปา มํเลณา มํตาณา มํสรณา วิหรนฺติ เสยฺยถาปิ
คามณิ ยํ อทท เขตฺตํ มชฺฌิมํ เอวเมว มยฺหํ อุปาสกา อุปาสิกาโย
เตสาหํ ธมฺมํ เทเสมิ อาทิกลฺยาณํ มชฺเฌกลฺยาณํ ปริโยสานกลฺยาณํ
สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ
ปกาเสมิ ตํ กิสฺส เหตุ เอเต หิ คามณิ มํทีปา มํเลณา
มํตาณา มํสรณา วิหรนฺติ เสยฺยถาปิ คามณิ ยํ อทท เขตฺตํ
หีนํ ชงฺคลํ โอสรํ ปาปภูมิ เอวเมว มยฺหํ อญฺญติตฺถิยา



สมณพฺราหฺมณปริพฺพาชกา เนสํ จาหํ ธมฺมํ เทเสมิ อาทิกลฺยาณํ
มชฺเฌกลฺยาณํ ปริโยสานกลฺยาณํ สาตฺถํ สพฺยญฺชนํ เกวลปริปุณฺณํ
ปริสุทฺธํ พฺรหฺมจริยํ ปกาเสมิ
ตํ กิสฺส เหตุ อปฺเปวนาม เอกปทมฺปิ อาชาเนยฺยุํ
ตํ เนสํ อสฺส ทีฆรตฺตํ หิตาย สุขาย เสยฺยถาปิ คามณิ
ปุริสสฺส ตโย อุทกมณิกา เอโก อุทกมณิโก อจฺฉิทฺโท อหาริอปริหารี
เอโก อุทกมณิโก อจฺฉิทฺโท หาริปริหารี เอโก
อุทกมณิโก ฉิทฺโท หาริปริหารี ตํ กึ มญฺญสิ คามณิ
อสุ ปุริโส อุทกํ นิกฺขิปิตุกาโม ตตฺถ ปฐมํ นิกฺขิเปยฺย โย วา
โส อุทกมณิโก อจฺฉิทฺโท อหาริอปริหารี โย วา โส อุทกมณิโก
อจฺฉิทฺโท หาริปริหารี โย วา โส อุทกมณิโก ฉิทฺโท
หาริปริหารี อสุ ภนฺเต ปุริโส อุทกํ นิกฺขิปิตุกาโม โย โส
อุทกมณิโก อจฺฉิทฺโท อหาริอปริหารี ตตฺถ นิกฺขิเปยฺย ตตฺถ
นิกฺขิปิตฺวา โย โส อุทกมณิโก อจฺฉิทฺโท หาริปริหารี ตตฺถ
นิกฺขิเปยฺย ตตฺถ นิกฺขิปิตฺวา โย โส อุทกมณิโก ฉิทฺโท
หาริปริหารี ตตฺถ นิกฺขิเปยฺยปิ โนปิ นิกฺขิเปยฺย ตํ กิสฺส เหตุ
อนฺตมโส ภณฺฑโธวนํปิ ภวิสฺสตีติ
เสยฺยถาปิ คามณิ โย โส อุทกมณิโก อจฺฉิทฺโท
อหาริอปริหารี เอวเมว มยฺหํ ภิกฺขุ ภิกฺขุนิโย เตสาหํ ธมฺมํ
เทเสมิ อาทิกลฺยาณํ มชฺเฌกลฺยาณํ ปริโยสานกลฺยาณํ สาตฺถํ




สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ ปกาเสมิ ตํ
กิสฺส เหตุ เอเต หิ คามณิ มํทีปา มํเลณา มํตาณา มํสรณา
วิหรนฺติ เสยฺยถาปิ คามณิ โย โส อุทกมณิโก อจฺฉิทฺโท
หาริปริหารี เอวเมว มยฺหํ อุปาสกา อุปาสิกาโย เตสํ อหํ
ธมฺมํ เทเสมิ อาทิกลฺยาณํ มชฺเฌกลฺยาณํ ปริโยสานกลฺยาณํ
สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ ปกาเสมิ
ตํ กิสฺส เหตุ เอเต หิ คามณิ มํทีปา มํเลณา มํตาณา
มํสรณา วิหรนฺติ เสยฺยถาปิ คามณิ โย โส อุทกมณิโก
ฉิทฺโท หาริปริหารี เอวเมว มยฺหํ อญฺญติตฺถิยา สมณพฺราหฺมณปริพฺพาชกา
เตสํ อหํ ธมฺมํ เทเสมิ อาทิกลฺยาณํ มชฺเฌกลฺยาณํ
ปริโยสานกลฺยาณํ สาตฺถํ สพฺยญฺชนํ เกวลปริปุณฺณํ ปริสุทฺธํ
พฺรหฺมจริยํ ปกาเสมิ ตํ กิสฺส เหตุ อปฺเปวนาม เอกปทมฺปิ
อาชาเนยฺยุํ ตํ เนสํ อสฺส ทีฆรตฺตํ หิตาย สุขายาติ
เอวํ วุตฺเต อสิพนฺธกปุตฺโต คามณี ภควนฺตํ เอตทโวจ
อภิกฺกนฺตํ ภนฺเต เป อุปาสกํ มํ ภควา ธาเรตุ อชฺชตคฺเค
ปาณุเปตํ สรณงฺคตนฺติ สตฺตมํ
เอกํ สมยํ ภควา นาฬนฺทายํ วิหรติ ปาวาริกมฺพวเน
อถ โข อสิพนฺธกปุตฺโต คามณี นิคณฺฐสาวโก เยน ภควา
เตนุปสงฺกมิ อุปสงฺกมิตฺวา เป เอกมนฺตํ นิสินฺนํ โข
อสิพนฺธกปุตฺตํ คามณึ ภควา เอตทโวจ กถํ นุ โข คามณิ นิคณฺโฐ


นาฏปุตฺโต สาวกานํ ธมฺมํ เทเสตีติ เอวํ โข ภนฺเต นิคณฺโฐ
นาฏปุตฺโต สาวกานํ ธมฺมํ เทเสติ โยโกจิ ปาณํ อติมาเปติ
สพฺโพ โส อาปายิโก เนรยิโก โยโกจิ อทินฺนํ อาทิยติ
สพฺโพ โส อาปายิโก เนรยิโก โยโกจิ กาเมสุ มิจฺฉาจรติ
สพฺโพ โส อาปายิโก เนรยิโก โยโกจิ มุสา ภณติ สพฺโพ
โส อาปายิโก เนรยิโก ยํ พหุลํ ยํ พหุลํ วิหรติ เตน เตน
นิยฺยตีติ เอวํ โข ภนฺเต นิคณฺโฐ นาฏปุตฺโต สาวกานํ ธมฺมํ
เทเสตีติ
ยํ พหุลํ ยํ พหุลํ จ คามณิ วิหรติ เตน เตน
นิยฺยตีติ เอวํ สนฺเต น โกจิ อาปายิโก เนรยิโก ภวิสฺสติ
ยถา นิคณฺฐสฺส นาฏปุตฺตสฺส วจนํ ตํ กึ มญฺญสิ คามณิ
โย โส ปุริโส ปาณาติปาตี รตฺติยา วา ทิวสสฺส วา สมยาสมยํ
อุปาทาย กตโม พหุตโร สมโย ยํ โส ปาณํ อติมาเปติ ยํ
วา โส ปาณํ นาติมาเปตีติ โย โส ภนฺเต ปุริโส ปาณาติปาตี
รตฺติยา วา ทิวสสฺส วา สมยาสมยํ อุปาทาย อปฺปตโร โส
สมโย ยํ โส ปาณํ อติมาเปติ อถ โข เสฺวว พหุตโร
สมโย ยํ โส ปาณํ นาติมาเปตีติ ยํ พหุลํ ยํ พหุลํ จ
คามณิ วิหรติ เตน เตน นิยฺยตีติ เอวํ สนฺเต น โกจิ
อาปายิโก เนรยิโก ภวิสฺสติ ยถา นิคณฺฐสฺส นาฏปุตฺตสฺส วจนํ
ตํ กึ มญฺญสิ คามณิ โย โส ปุริโส อทินฺนาทายี



รตฺติยา วา ทิวสสฺส วา สมยาสมยํ อุปาทาย กตโม พหุตโร
สมโย ยํ โส อทินฺนํ อาทิยติ ยํ วา โส อทินฺนํ นาทิยตีติ
โย โส ภนฺเต ปุริโส อทินฺนาทายี รตฺติยา วา ทิวสสฺส วา
สมยาสมยํ อุปาทาย อปฺปตโร โส สมโย ยํ โส อทินฺนํ
อาทิยติ อถ โข เสฺวว พหุตโร สมโย ยํ โส อทินฺนํ
นาทิยตีติ ยํ พหุลํ ยํ พหุลํ จ คามณิ วิหรติ เตน เตน
นิยฺยตีติ เอวํ สนฺเต น โกจิ อาปายิโก เนรยิโก ภวิสฺสติ
ยถา นิคณฺฐสฺส นาฏปุตฺตสฺส วจนํ
ตํ กึ มญฺญสิ คามณิ โย โส ปุริโส กาเมสุ มิจฺฉาจารี
รตฺติยา วา ทิวสสฺส วา สมยาสมยํ อุปทาย กตโม พหุตโร
สมโย ยํ โส กาเมสุ มิจฺฉาจรติ ยํ วา โส กาเมสุ มิจฺฉา
น จรตีติ โย โส ภนฺเต ปุริโส กาเมสุ มิจฺฉาจารี รตฺติยา
วา ทิวสสฺส วา สมยาสมยํ อุปาทาย อปฺปตโร โส สมโย ยํ
โส กาเมสุ มิจฺฉาจรติ อถ โข เสฺวว พหุตโร สมโย ยํ
โส กาเมสุ มิจฺฉา น จรตีติ ยํ พหุลํ ยํ พหุลํ จ คามณิ
วิหรติ เตน เตน นิยฺยตีติ เอวํ สนฺเต น โกจิ อาปายิโก
เนรยิโก ภวิสฺสติ ยถา นิคณฺฐสฺส นาฏปุตฺตสฺส วจนํ
ตํ กึ มญฺญสิ คามณิ โย โส ปุริโส มุสาวาที
รตฺติยา วา ทิวสสฺส วา สมยาสมยํ อุปาทาย กตโม พหุตโร สมโย
ยํ โส มุสา ภณติ ยํ วา โส มุสา น ภณตีติ โย โส


ภนฺเต ปุริโส มุสาวาที รตฺติยา วา ทิวสสฺส วา สมยาสมยํ
อุปาทาย อปฺปตโร โส สมโย ยํ โส มุสา ภณติ อถ โข
เสฺวว พหุตโร สมโย ยํ โส มุสา น ภณตีติ ยํ พหุลํ ยํ
พหุลํ จ คามณิ วิหรติ เตน เตน นิยฺยตีติ เอวํ สนฺเต น โกจิ
อาปายิโก เนรยิโก ภวิสฺสติ ยถา นิคณฺฐสฺส นาฏปุตฺตสฺส วจนํ
อิธ คามณิ เอกจฺโจ สตฺถา เอวํวาที โหติ เอวํทิฏฺฐิ
โย โกจิ ปาณมติมาเปติ สพฺโพ โส อาปายิโก เนรยิโก โย
โกจิ อทินฺนํ อาทิยติ สพฺโพ โส อาปายิโก เนรยิโก โย โกจิ
กาเมสุ มิจฺฉาจรติ สพฺโพ โส อาปายิโก เนรยิโก โย โกจิ
มุสา ภณติ สพฺโพ โส อาปายิโก เนรยิโกติ
ตสฺมึ โข ปน คามณิ สตฺถริ สาวโก อภิปฺปสนฺโน
โหติ ตสฺส เอวํ โหติ มยฺหํ โข สตฺถา เอวํวาที เอวํทิฏฺฐิ
โย โกจิ ปาณมติมาเปติ สพฺโพ โส อาปายิโก เนรยิโกติ
อตฺถิ โข ปน มยา ปาโณ อติมาปิโต อหํปมฺหิ อาปายิโก
เนรยิโกติ ทิฏฺฐึ ปฏิลภติ ตํ คามณิ วาจํ อปฺปหาย ตํ จิตฺตํ
อปฺปหาย ตํ ทิฏฺฐึ อปฺปฏินิสฺสชฺชิตฺวา ยถาภตํ นิกฺขิตฺโต เอวํ
นิรเย มยฺหํ โข สตฺถา เอวํวาที เอวํทิฏฺฐิ โย โกจิ อทินฺนํ
อาทิยติ สพฺโพ โส อาปายิโก เนรยิโกติ อตฺถิ โข ปน
มยา อทินฺนํ อาทินฺนํ อหํปมฺหิ อาปายิโก เนรยิโกติ ทิฏฺฐึ
ปฏิลภติ ตํ คามณิ วาจํ อปฺปหาย ตํ จิตฺตํ อปฺปหาย ตํ



ทิฏฺฐึ อปฺปฏินิสฺสชฺชิตฺวา ยถาภตํ นิกฺขิตฺโต เอวํ นิรเย มยฺหํ
โข สตฺถา เอวํวาที เอวํทิฏฺฐิ โย โกจิ กาเมสุ มิจฺฉาจรติ
สพฺโพ โส อาปายิโก เนรยิโกติ อตฺถิ โข ปน มยา กาเมสุ
มิจฺฉาจารา จิณฺณา อหํปมฺหิ อาปายิโก เนรยิโกติ ทิฏฺฐึ
ปฏิลภติ ตํ คามณิ วาจํ อปฺปหาย ตํ จิตฺตํ อปฺปหาย ตํ ทิฏฺฐึ
อปฺปฏินิสฺสชฺชิตฺวา ยถาภตํ นิกฺขิตฺโต เอวํ นิรเย มยฺหํ โข
สตฺถา เอวํวาที เอวํทิฏฺฐิ โย โกจิ มุสา ภณติ สพฺโพ โส
อาปายิโก เนรยิโกติ อตฺถิ โข ปน มยา มุสา ภณิตํ อหํปมฺหิ
อาปายิโก เนรยิโกติ ทิฏฺฐึ ปฏิลภติ ตํ คามณิ วาจํ อปฺปหาย
ตํ จิตฺตํ อปฺปหาย ตํ ทิฏฺฐึ อปฺปฏินิสฺสชฺชิตฺวา ยถาภตํ นิกฺขิตฺโต
เอวํ นิรเย
อิธ ปน คามณิ ตถาคโต โลเก อุปฺปชฺชติ อรหํ
สมฺมาสมฺพุทฺโธ วิชฺชาจรณสมฺปนฺโน สุคโต โลกวิทู อนุตฺตโร
ปุริสทมฺมสารถิ สตฺถา เทวมนุสฺสานํ พุทฺโธ ภควา โส อเนกปริยาเยน
ปาณาติปาตํ ครหติ วิครหติ ปาณาติปาตา วิรมถาติ
จาห อทินฺนาทานํ ครหติ วิครหติ อทินฺนาทานา วิรมถาติ จาห
กาเมสุ มิจฺฉาจารํ ครหติ วิครหติ กาเมสุ มิจฺฉาจารา วิรมถาติ
จาห มุสาวาทํ ครหติ วิครหติ มุสาวาทา วิรมถาติ จาห
ตสฺมึ โข ปน คามณิ สตฺถริ สาวโก อภิปฺปสนฺโน โหติ
โส อิติ ปฏิสญฺจิกฺขติ ภควา โข อเนกปริยาเยน ปาณาติปาตํ



ครหติ วิครหติ ปาณาติปาตา วิรมถาติ จาห อตฺถิ โข ปน
มยา ปาโณ อติมาปิโต ยาวตโก วา ตาวตโก วา โย โข
ปน มยา ปาโณ อติมาปิโต ยาวตโก วา ตาวตโก วา ตํ
น สุฏฺฐุ ตํ น สาธุ อหญฺเจว โข ปน ตปฺปจฺจยา วิปฺปฏิสารี
อสฺสํ น เม ตํ ปาปกมฺมํ อกตํ ภวิสฺสตีติ โส อิติ ปฏิสงฺขาย
ตญฺเจว ปาณาติปาตํ ปชหติ อายติญฺจ ปาณาติปาตา ปฏิวิรโต
โหติ เอวเมตสฺส ปาปสฺส กมฺมสฺส ปหานํ โหติ เอวเมตสฺส
ปาปสฺส กมฺมสฺส สมติกฺกโม โหติ
ภควา โข อเนกปริยาเยน อทินฺนาทานํ ครหติ วิครหติ
อทินฺนาทานา วิรมถาติ จาห อตฺถิ โข ปน มยา อทินฺนํ
อาทินฺนํ ยาวตกํ วา ตาวตกํ วา ยํ โข ปน มยา อทินฺนํ
อาทินฺนํ ยาวตกํ วา ตาวตกํ วา ตํ น สุฏฺฐุ ตํ น สาธุ
อหญฺเจว โข ปน ตปฺปจฺจยา วิปฺปฏิสารี อสฺสํ น เม ตํ
ปาปกมฺมํ อกตํ ภวิสฺสตีติ โส อิติ ปฏิสงฺขาย ตญฺเจว
อทินฺนาทานํ ปชหติ อายติญฺจ อทินฺนาทานา ปฏิวิรโต โหติ
เอวเมตสฺส ปาปสฺส กมฺมสฺส ปหานํ โหติ เอวเมตสฺส ปาปสฺส
กมฺมสฺส สมติกฺกโม โหติ
ภควา โข อเนกปริยาเยน กาเมสุ มิจฺฉาจารํ ครหติ
วิครหติ กาเมสุ มิจฺฉาจารา วิรมถาติ จาห อตฺถิ โข ปน
มยา กาเมสุ มิจฺฉา จิณฺณํ ยาวตกํ วา ตาวตกํ วา ยํ โข


ปน มยา กาเมสุ มิจฺฉา จิณฺณํ ยาวตกํ วา ตาวตกํ วา ตํ
น สุฏฺฐุ ตํ น สาธุ อหญฺเจว โข ปน ตปฺปจฺจยา วิปฺปฏิสารี
อสฺสํ น เม ตํ ปาปกมฺมํ อกตํ ภวิสฺสตีติ โส อิติ ปฏิสงฺขาย
ตญฺเจว กาเมสุ มิจฺฉาจารํ ปชหติ อายติญฺจ กาเมสุ มิจฺฉาจารา
ปฏิวิรโต โหติ เอวเมตสฺส ปาปสฺส กมฺมสฺส ปหานํ โหติ
เอวเมตสฺส ปาปสฺส กมฺมสฺส สมติกฺกโม โหติ
ภควา โข ปน อเนกปริยาเยน มุสาวาทํ ครหติ วิครหติ
มุสาวาทา วิรมถาติ จาห อตฺถิ โข ปน มยา มุสา ภณิตํ
ยาวตกํ วา ตาวตกํ วา ยํ โข ปน มยา มุสา ภณิตํ ยาวตกํ
วา ตาวตกํ วา ตํ น สุฏฺฐุ ตํ น สาธุ อหญฺเจว โข ปน
ตปฺปจฺจยา วิปฺปฏิสารี อสฺสํ น เม ตํ ปาปกมฺมํ อกตํ ภวิสฺสตีติ
โส อิติ ปฏิสงฺขาย ตญฺเจว มุสาวาทํ ปชหติ อายติญฺจ มุสาวาทา
ปฏิวิรโต โหติ เอวเมตสฺส ปาปสฺส กมฺมสฺส ปหานํ โหติ
เอวเมตสฺส ปาปสฺส กมฺมสฺส สมติกฺกโม โหติ
โส ปาณาติปาตํ ปหาย ปาณาติปาตา ปฏิวิรโต โหติ
อทินฺนาทานํ ปหาย อทินฺนาทานา ปฏิวิรโต โหติ กาเมสุ มิจฺฉาจารํ
ปหาย กาเมสุ มิจฺฉาจารา ปฏิวิรโต โหติ มุสาวาทํ ปหาย
มุสาวาทา ปฏิวิรโต โหติ ปิสุณํ วาจํ ปหาย ปิสุณาย วาจาย
ปฏิวิรโต โหติ ผรุสํ วาจํ ปหาย ผรุสาย วาจาย ปฏิวิรโต
โหติ สมฺผปฺปลาปํ ปหาย สมฺผปฺปลาปา ปฏิวิรโต โหติ อภิชฺฌํ


ปหาย อนภิชฺฌาลุ โหติ พฺยาปาทปโทสํ ปหาย อพฺยาปนฺนจิตฺโต
โหติ มิจฺฉาทิฏฺฐึ ปหาย สมฺมาทิฏฺฐิโก โหติ สโข โส
คามณิ อริยสาวโก เอวํ วิคตาภิชฺโฌ วิคตพฺยาปาโท อสมฺมูโฬฺห
สมฺปชาโน ปฏิสฺสโต เมตฺตาสหคเตน เจตสา เอกํ ทิสํ ผริตฺวา
วิหรติ ตถา ทุติยํ ตถา ตติยํ ตถา จตุตฺถํ อิติ
อุทฺธมโธ ติริยํ สพฺพธิ สพฺพตฺตตาย สพฺพาวนฺตํ โลกํ เมตฺตาสหคเตน
เจตสา วิปุเลน มหคฺคเตน อปฺปมาเณน อเวเรน อพฺยาปชฺเฌน
ผริตฺวา วิหรติ เสยฺยถาปิ คามณิ พลวา สงฺขธโม
อปฺปกสิเรเนว จตุทฺทิสา วิญฺญาเปยฺย เอวเมว โข คามณิ เอวํ
ภาวิตาย เมตฺตาย เจโตวิมุตฺติยา เอวํ พหุลีกตาย ยํ ปมาณกตํ
กมฺมํ น ตํ ตตฺราวสิสฺสติ น ตํ ตตฺราวติฏฺฐติ สโข โส
คามณิ อริยสาวโก เอวํ วิคตาภิชฺโฌ วิคตพฺยาปาโท อสมฺมูโฬฺห
สมฺปชาโน ปฏิสฺสโต กรุณาสหคเตน เจตสา มุทิตาสหคเตน
เจตสา อุเปกฺขาสหคเตน เจตสา เอกํ ทิสํ ผริตฺวา วิหรติ
ตถา ทุติยํ ตถา ตติยํ ตถา จตุตฺถํ อิติ อุทฺธมโธ
ติริยํ สพฺพธิ สพฺพตฺตตาย สพฺพาวนฺตํ โลกํ อุเปกฺขาสหคเตน
เจตสา วิปุเลน มหคฺคเตน อปฺปมาเณน อเวเรน อพฺยาปชฺเฌน
ผริตฺวา วิหรติ เสยฺยถาปิ คามณิ พลวา สงฺขธโม
อปฺปกสิเรเนว จตุทฺทิสา วิญฺญาเปยฺย เอวเมว โข คามณิ เอวํ
ภาวิตาย อุเปกฺขาย เจโตวิมุตฺติยา เอวํ พหุลีกตาย ยํ ปมาณกตํ


กมฺมํ น ตํ ตตฺราวสิสฺสติ น ตํ ตตฺราวติฏฺฐตีติ เอวํ
วุตฺเต อสิพนฺธกปุตฺโต คามณี นิคณฺฐสาวโก ภควนฺตํ เอตทโวจ
อภิกฺกนฺตํ ภนฺเต อภิกฺกนฺตํ ภนฺเต เป อุปาสกํ มํ ภควา ธาเรตุ
อชฺชตคฺเค ปาณุเปตํ สรณงฺคตนฺติ อฏฺฐมํ
เอกํ สมยํ ภควา โกสเลสุ จาริกํ จรมาโน มหตา
ภิกฺขุสงฺเฆน สทฺธึ เยน นาฬนฺทา ตทวสริ ตตฺร สุทํ ภควา
นาฬนฺทายํ วิหรติ ปาวาริกมฺพวเน เตน โข ปน สมเยน
นาฬนฺทา ทุพฺภิกฺขา โหติ ทฺวีหิติกา เสตฏฺฐิกา สลากาวุตฺตา
เตน โข ปน สมเยน นิคณฺโฐ นาฏปุตฺโต นาฬนฺทายํ
ปฏิวสติ มหติยา นิคณฺฐปริสาย สทฺธึ อถ โข อสิพนฺธกปุตฺโต
คามณี นิคณฺฐสาวโก เยน นิคณฺโฐ นาฏปุตฺโต เตนุปสงฺกมิ
อุปสงฺกมิตฺวา นิคณฺฐํ นาฏปุตฺตํ อภิวาเทตฺวา เอกมตฺตํ นิสีทิ
เอกมนฺตํ นิสินฺนํ โข อสิพนฺธกปุตฺตํ คามณึ นิคณฺโฐ นาฏปุตฺโต
เอตทโวจ เอหิ ตฺวํ คามณิ สมณสฺส โคตมสฺส วาทํ อาโรเปหิ
เอวํ เต กลฺยาโณ กิตฺติสทฺโท อพฺภุคฺคจฺฉิสฺสติ อสิพนฺธกปุตฺเตน
คามณินา สมณสฺส โคตมสฺส เอวํมหิทฺธิกสฺส เอวํมหานุภาวสฺส
วาโท อาโรปิโตติ กถํ ปนาหํ ภนฺเต สมณสฺส โคตมสฺส
เอวํมหิทฺธิกสฺส เอวํมหานุภาวสฺส วาทํ อาโรเปมีติ เอหิ ตฺวํ
คามณิ เยน สมโณ โคตโม เตนุปสงฺกม อุปสงฺกมิตฺวา
สมณํ โคตมํ เอวํ วเทหิ นนุ ภนฺเต ภควา อเนกปริยาเยน



กุลานํ อนุทยํ วณฺเณติ อนุรกฺขํ วณฺเณติ อนุกมฺปํ วณฺเณตีติ
สเจ เต คามณิ สมโณ โคตโม เอวํ ปุฏฺโฐ เอวํ พฺยากโรติ
เอวํ คามณิ ตถาคโต อเนกปริยาเยน กุลานํ อนุทยํ วณฺเณติ
อนุรกฺขํ วณฺเณติ อนุกมฺปํ วณฺเณตีติ ตเมนํ ตฺวํ เอวํ
วเทยฺยาสิ อถ กิญฺจรหิ ภนฺเต ภควา นาฬนฺเท ทุพฺภิกฺเข
ทฺวีหิติเก เสตฏฺฐิเก สลากาวุตฺเต มหตา ภิกฺขุสงฺเฆน สทฺธึ
จาริกญฺจรติ อุจฺเฉทาย ภควา กุลานํ ปฏิปนฺโน อนยาย ภควา
กุลานํ ปฏิปนฺโน อุปฆาตาย ภควา กุลานํ ปฏิปนฺโนติ อิมํ
โข เต คามณิ สมโณ โคตโม อุภโตโกฏิกํ ปญฺหํ ปุฏฺโฐ
เนว สกฺขติ อุคฺคิลิตุํ เนว สกฺขติ โอคิลิตุนฺติ
เอวํ ภนฺเตติ โข อสิพนฺธกปุตฺโต คามณี นิคณฺฐสฺส
นาฏปุตฺตสฺส ปฏิสฺสุตฺวา อุฏฺฐายาสนา นิคณฺฐํ นาฏปุตฺตํ
อภิวาเทตฺวา ปทกฺขิณํ กตฺวา เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข อสิพนฺธกปุตฺโต คามณี ภควนฺตํ เอตทโวจ นนุ
ภนฺเต ภควา อเนกปริยาเยน กุลานํ อนุทยํ วณฺเณติ อนุรกฺขํ
วณฺเณติ อนุกมฺปํ วณฺเณตีติ เอวํ คามณิ ตถาคโต อเนกปริยาเยน
กุลานํ อนุทยํ วณฺเณติ อนุรกฺขํ วณฺเณติ อนุกมฺปํ
วณฺเณตีติ อถ กิญฺจรหิ ภนฺเต ภควา นาฬนฺเท ทุพฺภิกฺเข
ทฺวีหิติเก เสตฏฺฐิเก สลากาวุตฺเต มหตา ภิกฺขุสงฺเฆน สทฺธึ



จาริกํ จรติ อุจฺเฉทาย ภควา กุลานํ ปฏิปนฺโน อนยาย ภควา
กุลานํ ปฏิปนฺโน อุปฆาตาย ภควา กุลานํ ปฏิปนฺโนติ
อิโต โส คามณิ เอกนวุโต กปฺโป ยมหํ อนุสฺสรามิ
นาภิชานามิ กิญฺจิ กุลํ ปกฺกภิกฺขาทาเนน อุปหตปุพฺพํ อถ
โข ยานิ ตานิ กุลานิ อทฺธานิ มหทฺธนานิ มหาโภคานิ ปหูตชาตรูปรชตานิ
ปหูตวิตฺตูปกรณานิ ปหูตธนธญฺญานิ สพฺพานิ ตานิ
ทานสมฺภูตานิ เจว สจฺจสมฺภูตานิ จ สญฺญมสมฺภูตานิ จ อฏฺฐ
คามณิ เหตู อฏฺฐ ปจฺจยา กุลานํ อุปฆาตาย ราชโต วา กุลานิ
อุปฆาตํ คจฺฉนฺติ โจรโต วา กุลานิ อุปฆาตํ คจฺฉนฺติ อคฺคิโต
วา กุลานิ อุปฆาตํ คจฺฉนฺติ อุทกโต วา กุลานิ อุปฆาตํ
คจฺฉนฺติ นิหิตํ วา ฐานา วิคจฺฉติ ทุปฺปยุตฺตา วา กมฺมนฺตา
วิปชฺชนฺติ กุเล วา กุลงฺคาโรติ อุปปชฺชติ โย เต โภเค
วิกิรติ วิธมติ วิทฺธํเสติ อนิจฺจตาเยว อฏฺฐมีติ อิเม โข
คามณิ อฏฺฐ เหตู อฏฺฐ ปจฺจยา กุลานํ อุปฆาตาย อิเมสุ
โข คามณิ อฏฺฐสุ เหตูสุ อฏฺฐสุ ปจฺจเยสุ สํวิชฺชมาเนสุ โย
มํ เอวํ วเทยฺย อุจฺเฉทาย ภควา กุลานํ ปฏิปนฺโน อนยาย
ภควา กุลานํ ปฏิปนฺโน อุปฆาตาย ภควา กุลานํ ปฏิปนฺโนติ
ตํ คามณิ วาจํ อปฺปหาย ตํ จิตฺตํ อปฺปหาย ตํ ทิฏฺฐึ อปฺปฏินิสฺสชฺชิตฺวา
ยถาภตํ นิกฺขิตฺโต เอวํ นิรเยติ




เอวํ วุตฺเต อสิพนฺธกปุตฺโต คามณี ภควนฺตํ เอตทโวจ อภิกฺกนฺตํ
ภนฺเต อภิกฺกนฺตํ ภนฺเต เป อุปาสกํ มํ ภควา ธาเรตุ
อชฺชตคฺเค ปาณุเปตํ สรณงฺคตนฺติ นวมํ
เอกํ สมยํ ภควา ราชคเห วิหรติ เวฬุวเน กลนฺทกนิวาเป
เตน โข ปน สมเยน ราชนฺเตปุเร ราชปริสาย
สนฺนิสินฺนานํ สนฺนิปติตานํ อยมนฺตรากถา อุทปาทิ กปฺปติ สมณานํ
สกฺยปุตฺติยานํ ชาตรูปรชตํ สาทิยนฺติ สมณา สกฺยปุตฺติยา ชาตรูปรชตํ
ปฏิคฺคณฺหนฺติ สมณา สกฺยปุตฺติยา ชาตรูปรชตนฺติ
เตน โข ปน สมเยน มณิจูฬโก คามณี ตสฺสํ
ปริสายํ นิสินฺโน โหติ อถ โข มณิจูฬโก คามณี ตํ ปริสํ
เอตทโวจ มา อยฺยา เอวํ อวจุตฺถ น กปฺปติ สมณานํ
สกฺยปุตฺติยานํ ชาตรูปรชตํ น สาทิยนฺติ สมณา สกฺยปุตฺติยา
ชาตรูปรชตํ น ปฏิคฺคณฺหนฺติ สมณา สกฺยปุตฺติยา ชาตรูปรชตํ
นิกฺขิตฺตมณิสุวณฺณา สมณา สกฺยปุตฺติยา อเปตชาตรูปรชตาติ
อสกฺขิ โข มณิจูฬโก คามณี ตํ ปริสํ สญฺญาเปตุํ
อถ โข มณิจูฬโก คามณี เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข มณิจูฬโก คามณี ภควนฺตํ เอตทโวจ อิธ ภนฺเต
ราชนฺเตปุเร ราชปริสาย สนฺนิสินฺนานํ สนฺนิปติตานํ อยมนฺตรากถา
อุทปาทิ กปฺปติ สมณานํ สกฺยปุตฺติยานํ ชาตรูปรชตํ สาทิยนฺติ


สมณา สกฺยปุตฺติยา ชาตรูปรชตํ ปฏิคฺคณฺหนฺติ สมณา สกฺยปุตฺติยา
ชาตรูปรชตนฺติ เอวํ วุตฺเต อหํ ภนฺเต ตํ ปริสํ เอตทโวจํ
มา อยฺยา เอวํ อวจุตฺถ น กปฺปติ สมณานํ สกฺยปุตฺติยานํ
ชาตรูปรชตํ น สาทิยนฺติ สมณา สกฺยปุตฺติยา ชาตรูปรชตํ น
ปฏิคฺคณฺหนฺติ สมณา สกฺยปุตฺติยา ชาตรูปรชตํ นิกฺขิตฺตมณิสุวณฺณา
สมณา สกฺยปุตฺติยา อเปตชาตรูปรชตาติ อสกฺขึ
โขหํ ภนฺเต ตํ ปริสํ สญฺญาเปตุํ กจฺจาหํ ภนฺเต เอวํ พฺยากรมาโน
วุตฺตวาที เจว ภควโต โหมิ น จ ภควนฺตํ อภูเตน
อพฺภาจิกฺขามิ ธมฺมสฺส จานุธมฺมํ พฺยากโรมิ น จ โกจิ
สหธมฺมิโก วาทานุปาโต คารยฺหํ ฐานํ อาคจฺฉตีติ
ตคฺฆ ตฺวํ คามณิ เอวํ พฺยากรมาโน วุตฺตวาที เจว
เม อโหสิ น จ มํ อภูเตน อพฺภาจิกฺขสิ ธมฺมสฺส จานุธมฺมํ
พฺยากโรสิ น จ โกจิ สหธมฺมิโก วาทานุปาโต คารยฺหํ ฐานํ
อาคจฺฉติ น หิ คามณิ กปฺปติ สมณานํ สกฺยปุตฺติยานํ ชาตรูปรชตํ
น สาทิยนฺติ สมณา สกฺยปุตฺติยา ชาตรูปรชตํ น
ปฏิคฺคณฺหนฺติ สมณา สกฺยปุตฺติยา ชาตรูปรชตํ นิกฺขิตฺตมณิสุวณฺณา
สมณา สกฺยปุตฺติยา อเปตชาตรูปรชตา ยสฺส โข
คามณิ ชาตรูปรชตํ กปฺปติ ปญฺจปิ ตสฺส กามคุณา กปฺปนฺติ
ยสฺส ปญฺจ กามคุณา กปฺปนฺติ ตสฺสปิ ชาตรูปรชตํ กปฺปติ



เอกํเสเนตํ คามณิ ธาเรยฺยาสิ อสฺสมณธมฺโม อสกฺยปุตฺติยธมฺโมติ
อปิ จาหํ คามณิ เอวํ วทามิ ติณํ ติณตฺถิเกน
ปริเยสิตพฺพํ ทารุํ ทารุตฺถิเกน ปริเยสิตพฺพํ สกฏํ สกฏตฺถิเกน
ปริเยสิตพฺพํ ปุริโส ปุริสตฺถิเกน ปริเยสิตพฺโพ น เตฺววาหํ
คามณิ เกนจิ ปริยาเยน ชาตรูปรชตํ สาทิตพฺพํ ปริเยสิตพฺพนฺติ
วทามีติ ทสมํ
เอกํ สมยํ ภควา มลฺเลสุ วิหรติ อุรุเวลกปฺปํ
นาม มลฺลานํ นิคโม อถ โข คนฺธภโก คามณี เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ
นิสีทิ เอกมนฺตํ นิสินฺโน โข คนฺธภโก คามณี ภควนฺตํ
เอตทโวจ สาธุ เม ภนฺเต ภควา ทุกฺขสฺส สมุทยญฺจ อตฺถงฺคมญฺจ
เทเสตูติ อหญฺเจ เต คามณิ อตีตมทฺธานํ อารพฺภ ทุกฺขสฺส
สมุทยญฺจ อตฺถงฺคมญฺจ เทเสยฺยํ เอวํ อโหสิ อตีตมทฺธานนฺติ
ตตฺร เต สิยา กงฺขา สิยา วิมติ อหญฺเจ เต คามณิ
อนาคตมทฺธานํ อารพฺภ ทุกฺขสฺส สมุทยญฺจ อตฺถงฺคมญฺจ เทเสยฺยํ
เอวํ ภวิสฺสติ อนาคตมทฺธานนฺติ ตตฺราปิ เต สิยา กงฺขา
สิยา วิมติ อปิ จาหํ คามณิ อิเธว นิสินฺโน เอตฺเถว เต
นิสินฺนสฺส ทุกฺขสฺส สมุทยญฺจ อตฺถงฺคมญฺจ เทเสสฺสามิ ตํ



สุโณหิ สาธุกํ มนสิกโรหิ ภาสิสฺสามีติ เอวํ ภนฺเตติ
โข คนฺธภโก คามณี ภควโต ปจฺจสฺโสสิ ภควา เอตทโวจ
ตํ กึ มญฺญสิ คามณิ อตฺถิ เต อุรุเวลกปฺเป มนุสฺสา เยสํ
เต วเธน วา พนฺเธน วา ชานิยา วา ครหาย วา อุปฺปชฺเชยฺยุํ
โสกปริเทวทุกฺขโทมนสฺสุปายาสาติ อตฺถิ เม ภนฺเต อุรุเวลกปฺเป
มนุสฺสา เยสํ เม วเธน วา พนฺเธน วา ชานิยา วา ครหาย
วา อุปฺปชฺเชยฺยุํ โสกปริเทวทุกฺขโทมนสฺสุปายาสาติ อตฺถิ ปน
เต คามณิ อุรุเวลกปฺเป มนุสฺสา เยสํ เต วเธน วา พนฺเธน
วา ชานิยา วา ครหาย วา นุปฺปชฺเชยฺยุํ
โสกปริเทวทุกฺขโทมนสฺสุปายาสาติ อตฺถิ เม ภนฺเต อุรุเวลกปฺเป มนุสฺสา เยสํ เม
วเธน วา พนฺเธน วา ชานิยา วา ครหาย วา นุปฺปชฺเชยฺยุํ
โสกปริเทวทุกฺขโทมนสฺสุปายาสาติ โก นุ โข คามณิ เหตุ
โก ปจฺจโย เยน เต เอกจฺจานํ อุรุเวลกปฺปิยานํ มนุสฺสานํ
วเธน วา พนฺเธน วา ชานิยา วา ครหาย วา อุปฺปชฺเชยฺยุํ
โสกปริเทวทุกฺขโทมนสฺสุปายาสา โก วา ปน คามณิ เหตุ
โก ปจฺจโย เยน เต เอกจฺจานํ อุรุเวลกปฺปิยานํ มนุสฺสานํ วเธน
วา พนฺเธน วา ชานิยา วา ครหาย วา นุปฺปชฺเชยฺยุํ
โสกปริเทวทุกฺขโทมนสฺสุปายาสาติ เยสํ เม ภนฺเต อุรุเวลกปฺปิยานํ
มนุสฺสานํ วเธน วา พนฺเธน วา ชานิยา วา ครหาย วา
อุปฺปชฺเชยฺยุํ โสกปริเทวทุกฺขโทมนสฺสุปายาสา อตฺถิ เม เตสุ


ฉนฺทราโค เยสมฺปน เม ภนฺเต อุรุเวลกปฺปิยานํ มนุสฺสานํ วเธน
วา พนฺเธน วา ชานิยา วา ครหาย วา นุปฺปชฺเชยฺยุํ
โสกปริเทวทุกฺขโทมนสฺสุปายาสา นตฺถิ เม เตสุ ฉนฺทราโคติ
อิมินา ตฺวํ คามณิ ธมฺเมน ทิฏฺเฐน วิทิเตน อกาลิเกน ปตฺเตน
ปริโยคาเฬฺหน อตีตานาคเต นยํ เนหิ ยํ โข กิญฺจิ อตีตมทฺธานํ
ทุกฺขํ อุปฺปชฺชมานํ อุปฺปชฺชิ สพฺพนฺตํ ฉนฺทมูลกํ ฉนฺทนิทานํ
ฉนฺโท หิ มูลํ ทุกฺขสฺส ยมฺปิ หิ กิญฺจิ อนาคตมทฺธานํ
ทุกฺขํ อุปฺปชฺชมานํ อุปฺปชฺชิสฺสติ สพฺพนฺตํ ฉนฺทมูลกํ ฉนฺทนิทานํ
ฉนฺโท หิ มูลํ ทุกฺขสฺสาติ อจฺฉริยํ ภนฺเต อพฺภุตํ ภนฺเต
ยาว สุภาสิตญฺจิทํ เตน ภควตา ยงฺกิญฺจิ อตีตมทฺธานํ ทุกฺขํ
อุปฺปชฺชมานํ อุปฺปชฺชิ สพฺพนฺตํ ฉนฺทมูลกํ ฉนฺทนิทานํ ฉนฺโท
หิ มูลํ ทุกฺขสฺสาติ ยงฺกิญฺจิ อนาคตมทฺธานํ ทุกฺขํ อุปฺปชฺชมานํ
อุปฺปชฺชิสฺสติ สพฺพนฺตํ ฉนฺทมูลกํ ฉนฺทนิทานํ ฉนฺโท หิ มูลํ
ทุกฺขสฺสาติ อตฺถิ เม ภนฺเต จิรวาสี นาม กุมาโร พหิ
อาวสเถ ปฏิวสติ โส ขฺวาหํ ภนฺเต กาลสฺเสว วุฏฺฐาย ปุริสํ
อุยฺโยเชมิ คจฺฉ ภเณ จิรวาสึ กุมารํ ชานาหีติ ยาวกีวญฺจ
ภนฺเต โส ปุริโส นาคจฺฉติ ตสฺส เม โหเตว อญฺญถตฺตํ มา
เหวํ จิรวาสิสฺส กุมารสฺส กิญฺจิ อาพาธเยถาติ
ตํ กึ มญฺญสิ คามณิ จิรวาสิสฺส กุมารสฺส วเธน วา
พนฺเธน วา ชานิยา วา ครหาย วา อุปฺปชฺเชยฺยุํ



โสกปริเทวทุกฺขโทมนสฺสุปายาสาติ จิรวาสิสฺส เม ภนฺเต กุมารสฺส วเธน วา
พนฺเธน วา ชานิยา วา ครหาย วา ชีวิตสฺสปิ สิยา อญฺญถตฺตํ
กึ ปน เม นุปฺปชฺชิสฺสนฺติ โสกปริเทวทุกฺขโทมนสฺสุปายาสาติ
อิมินา โข เอตํ คามณิ ปริยาเยน เวทิตพฺพํ ยงฺกิญฺจิ ทุกฺขํ
อุปฺปชฺชมานํ อุปฺปชฺชติ สพฺพนฺตํ ฉนฺทมูลกํ ฉนฺทนิทานํ ฉนฺโท
หิ มูลํ ทุกฺขสฺสาติ ตํ กึ มญฺญสิ คามณิ ยทา เต จิรวาสิมาตา
อทิฏฺฐา อโหสิ อสฺสุตา อโหสิ เต จิรวาสิมาตุยา ฉนฺโท วา
ราโค วา เปมํ วาติ โน เหตํ ภนฺเต ทสฺสนํ วา เต คามณิ
อาคมฺม สวนํ วา เอวํ เต อโหสิ จิรวาสิมาตุยา ฉนฺโท วา
ราโค วา เปมํ วาติ เอวํ ภนฺเต ตํ กึ มญฺญสิ คามณิ
จิรวาสิมาตุยา เต วเธน วา พนฺเธน วา ชานิยา วา ครหาย วา
อุปฺปชฺเชยฺยุํ โสกปริเทวทุกฺขโทมนสฺสุปายาสาติ จิรวาสิมาตุยา
เม ภนฺเต วเธน วา พนฺเธน วา ชานิยา วา ครหาย วา ชีวิตสฺสปิ
สิยา อญฺญถตฺตํ กึ ปน เม นุปฺปชฺชิสฺสนฺติ โสกปริเทวทุกฺขโทมนสฺสุปายาสาติ
อิมินา โข เอตํ คามณิ ปริยาเยน เวทิตพฺพํ
ยงฺกิญฺจิ ทุกฺขํ อุปฺปชฺชมานํ อุปฺปชฺชติ สพฺพนฺตํ ฉนฺทมูลกํ ฉนฺทนิทานํ
ฉนฺโท หิ มูลํ ทุกฺขสฺสาติ เอกาทสมํ
อถ โข ราสิโย คามณี เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข ราสิโย คามณี ภควนฺตํ เอตทโวจ สุตมฺเมตํ ภนฺเต



สมโณ โคตโม สพฺพํ ตปํ ครหติ สพฺพํ ตปสฺสึ ลูขชีวึ เอกํเสน
อุปวทติ อุปกฺโกสตีติ เย เต ภนฺเต เอวมาหํสุ สมโณ โคตโม
สพฺพํ ตปํ ครหติ สพฺพํ ตปสฺสึ ลูขชีวึ เอกํเสน อุปวทติ
อุปกฺโกสตีติ กจฺจิ เต ภนฺเต ภควโต วุตฺตวาทิโน น จ
ภควนฺตํ อภูเตน อพฺภาจิกฺขนฺติ ธมฺมสฺส จานุธมฺมํ พฺยากโรนฺติ
น จ โกจิ สหธมฺมิโก วาทานุปาโต คารยฺหํ ฐานํ อาคจฺฉตีติ เย
เต คามณิ เอวมาหํสุ สมโณ โคตโม สพฺพํ ตปํ ครหติ สพฺพํ
ตปสฺสึ ลูขชีวึ เอกํเสน อุปวทติ อุปกฺโกสตีติ น เม เต
วุตฺตวาทิโน อพฺภาจิกฺขนฺติ จ ปน มนฺเต อสตา อภูเตน
เทฺวเม คามณิ อนฺตา ปพฺพชิเตน น เสวิตพฺพา โย
จายํ กาเมสุ กามสุขลฺลิกานุโยโค หีโน คมฺโม โปถุชฺชนิโก อนริโย
อนตฺถสญฺหิโต โย จายํ อตฺตกิลมถานุโยโค ทุกฺโข อนริโย
อนตฺถสญฺหิโต เอเต เต คามณิ อุโภ อนฺเต อนุปคมฺม
มชฺฌิมา ปฏิปทา ตถาคเตน อภิสมฺพุทฺธา จกฺขุกรณี ญาณกรณี
อุปสมาย อภิญฺญาย สมฺโพธาย นิพฺพานาย สํวตฺตติ กตมา
จ สา คามณิ มชฺฌิมา ปฏิปทา ตถาคเตน อภิสมฺพุทฺธา จกฺขุกรณี
ญาณกรณี อุปสมาย อภิญฺญาย สมฺโพธาย นิพฺพานาย
สํวตฺตติ อยเมว อริโย อฏฺฐงฺคิโก มคฺโค เสยฺยถีทํ สมฺมาทิฏฺฐิ
เป สมฺมาสมาธิ อยํ โข สา คามณิ มชฺฌิมา



ปฏิปทา ตถาคเตน อภิสมฺพุทฺธา จกฺขุกรณี ญาณกรณี อุปสมาย
อภิญฺญาย สมฺโพธาย นิพฺพานาย สํวตฺตติ
ตโยเม คามณิ กามโภคิโน สนฺโต สํวิชฺชมานา
โลกสฺมึ กตเม ตโย อิธ คามณิ เอกจฺโจ กามโภคี
อธมฺเมน โภเค ปริเยสติ สาหเสน อธมฺเมน โภเค ปริเยสิตฺวา
สาหเสน น อตฺตานํ สุเขติ น ปีเณติ น สํวิภชติ น ปุญฺญานิ
กโรติ อิธ ปน คามณิ เอกจฺโจ กามโภคี อธมฺเมน โภเค
ปริเยสติ สาหเสน อธมฺเมน โภเค ปริเยสิตฺวา สาหเสน อตฺตานํ
สุเขติ ปีเณติ น สํวิภชติ น ปุญฺญานิ กโรติ อิธ ปน คามณิ
เอกจฺโจ กามโภคี อธมฺเมน โภเค ปริเยสติ สาหเสน อธมฺเมน
โภเค ปริเยสิตฺวา สาหเสน อตฺตานํ สุเขติ ปีเณติ สํวิภชติ
ปุญฺญานิ กโรติ
อิธ ปน คามณิ เอกจฺโจ กามโภคี ธมฺมาธมฺเมน โภเค
ปริเยสติ สาหเสนปิ อสาหเสนปิ ธมฺมาธมฺเมน โภเค ปริเยสิตฺวา
สาหเสนปิ อสาหเสนปิ น อตฺตานํ สุเขติ น ปีเณติ น สํวิภชติ
น ปุญฺญานิ กโรติ อิธ ปน คามณิ เอกจฺโจ กามโภคี ธมฺมาธมฺเมน
โภเค ปริเยสติ สาหเสนปิ อสาหเสนปิ ธมฺมาธมฺเมน โภเค
ปริเยสิตฺวา สาหเสนปิ อสาหเสนปิ อตฺตานํ สุเขติ ปีเณติ น
สํวิภชติ น ปุญฺญานิ กโรติ อิธ คามณิ เอกจฺโจ กามโภคี
ธมฺมาธมฺเมน โภเค ปริเยสติ สาหเสนปิ อสาหเสนปิ ธมฺมาธมฺเมน



โภเค ปริเยสิตฺวา สาหเสนปิ อสาหเสนปิ อตฺตานํ สุเขติ ปีเณติ
สํวิภชติ ปุญฺญานิ กโรติ
อิธ ปน คามณิ เอกจฺโจ กามโภคี ธมฺเมน โภเค
ปริเยสติ อสาหเสน ธมฺเมน โภเค ปริเยสิตฺวา อสาหเสน น
อตฺตานํ สุเขติ น ปีเณติ น สํวิภชติ น ปุญฺญานิ กโรติ อิธ
ปน คามณิ เอกจฺโจ กามโภคี ธมฺเมน โภเค ปริเยสติ อสาหเสน
ธมฺเมน โภเค ปริเยสิตฺวา อสาหเสน อตฺตานํ สุเขติ ปีเณติ น
สํวิภชติ น ปุญฺญานิ กโรติ อิธ ปน คามณิ เอกจฺโจ กามโภคี
ธมฺเมน โภเค ปริเยสติ อสาหเสน ธมฺเมน โภเค ปริเยสิตฺวา
อสาหเสน อตฺตานํ สุเขติ ปีเณติ สํวิภชติ ปุญฺญานิ กโรติ เต
จ โภเค คธิโต มุจฺฉิโต อชฺฌาปนฺโน อนาทีนวทสฺสาวี อนิสฺสรณปญฺโญ
ปริภุญฺชติ อิธ ปน คามณิ เอกจฺโจ กามโภคี ธมฺเมน
โภเค ปริเยสติ อสาหเสน ธมฺเมน โภเค ปริเยสิตฺวา อสาหเสน
อตฺตานํ สุเขติ ปีเณติ สํวิภชติ ปุญฺญานิ กโรติ เต จ โภเค
อคธิโต อมุจฺฉิโต อนชฺฌาปนฺโน อาทีนวทสฺสาวี นิสฺสรณปญฺโญ
ปริภุญฺชติ
ตตฺร คามณิ ยฺวายํ กามโภคี อธมฺเมน โภเค ปริเยสติ
สาหเสน อธมฺเมน โภเค ปริเยสิตฺวา สาหเสน น อตฺตานํ สุเขติ
น ปีเณติ น สํวิภชติ น ปุญฺญานิ กโรติ อยํ คามณิ กามโภคี
ตีหิ ฐาเนหิ คารโยฺห กตเมหิ ตีหิ ฐาเนหิ คารโยฺห



อธมฺเมน โภเค ปริเยสติ สาหเสนาติ อิมินา ปฐเมน ฐาเนน
คารโยฺห น อตฺตานํ สุเขติ น ปีเณตีติ อิมินา ทุติเยน ฐาเนน
คารโยฺห น สํวิภชติ น ปุญฺญานิ กโรตีติ อิมินา ตติเยน ฐาเนน
คารโยฺห อยํ คามณิ กามโภคี อิเมหิ ตีหิ ฐาเนหิ คารโยฺห
ตตฺร คามณิ ยฺวายํ กามโภคี อธมฺเมน โภเค ปริเยสติ
สาหเสน อธมฺเมน โภเค ปริเยสิตฺวา สาหเสน อตฺตานํ สุเขติ ปีเณติ
น สํวิภชติ น ปุญฺญานิ กโรติ อยํ คามณิ กามโภคี ทฺวีหิ
ฐาเนหิ คารโยฺห เอเกน ฐาเนน ปาสํโส กตเมหิ ทฺวีหิ ฐาเนหิ
คารโยฺห อธมฺเมน โภเค ปริเยสติ สาหเสนาติ อิมินา ปฐเมน
ฐาเนน คารโยฺห น สํวิภชติ น ปุญฺญานิ กโรตีติ อิมินา
ทุติเยน ฐาเนน คารโยฺห กตเมน เอเกน ฐาเนน ปาสํโส
อตฺตานํ สุเขติ ปีเณตีติ อิมินา เอเกน ฐาเนน ปาสํโส อยํ
คามณิ กามโภคี อิเมหิ ทฺวีหิ ฐาเนหิ คารโยฺห อิมินา เอเกน
ฐาเนน ปาสํโส
ตตฺร คามณิ ยฺวายํ กามโภคี อธมฺเมน โภเค ปริเยสติ
สาหเสน อธมฺเมน โภเค ปริเยสิตฺวา สาหเสน อตฺตานํ สุเขติ
ปีเณติ สํวิภชติ ปุญฺญานิ กโรติ อยํ คามณิ กามโภคี เอเกน
ฐาเนน คารโยฺห ทฺวีหิ ฐาเนหิ ปาสํโส กตเมน เอเกน
ฐาเนน คารโยฺห อธมฺเมน โภเค ปริเยสติ สาหเสนาติ อิมินา
เอเกน ฐาเนน คารโยฺห กตเมหิ ทฺวีหิ ฐาเนหิ ปาสํโส



อตฺตานํ สุเขติ ปีเณตีติ อิมินา ปฐเมน ฐาเนน ปาสํโส สํวิภชติ
ปุญฺญานิ กโรตีติ อิมินา ทุติเยน ฐาเนน ปาสํโส อยํ คามณิ
กามโภคี อิมินา เอเกน ฐาเนน คารโยฺห อิเมหิ ทฺวีหิ ฐาเนหิ
ปาสํโส
ตตฺร คามณิ ยฺวายํ กามโภคี ธมฺมาธมฺเมน โภเค
ปริเยสติ สาหเสนปิ อสาหเสนปิ ธมฺมาธมฺเมน โภเค ปริเยสิตฺวา
สาหเสนปิ อสาหเสนปิ น อตฺตานํ สุเขติ น ปีเณติ น สํวิภชติ
น ปุญฺญานิ กโรติ อยํ คามณิ กามโภคี เอเกน ฐาเนน
ปาสํโส ตีหิ ฐาเนหิ คารโยฺห กตเมน เอเกน ฐาเนน
ปาสํโส ธมฺเมน โภเค ปริเยสติ อสาหเสนาติ อิมินา เอเกน
ฐาเนน ปาสํโส กตเมหิ ตีหิ ฐาเนหิ คารโยฺห อธมฺเมน
โภเค ปริเยสติ สาหเสนาติ อิมินา ปฐเมน ฐาเนน คารโยฺห
น อตฺตานํ สุเขติ น ปีเณตีติ อิมินา ทุติเยน ฐาเนน คารโยฺห
น สํวิภชติ น ปุญฺญานิ กโรตีติ อิมินา ตติเยน ฐาเนน คารโยฺห
อยํ คามณิ กามโภคี อิมินา เอเกน ฐาเนน ปาสํโส อิเมหิ
ตีหิ ฐาเนหิ คารโยฺห
ตตฺร คามณิ ยฺวายํ กามโภคี ธมฺมาธมฺเมน โภเค
ปริเยสติ สาหเสนปิ อสาหเสนปิ ธมฺมาธมฺเมน โภเค ปริเยสิตฺวา
สาหเสนปิ อสาหเสนปิ อตฺตานํ สุเขติ ปิเณติ น สํวิภชติ น
ปุญฺญานิ กโรติ อยํ คามณิ กามโภคี ทฺวีหิ ฐาเนหิ ปาสํโส


ทฺวีหิ ฐาเนหิ คารโยฺห กตเมหิ ทฺวีหิ ฐาเนหิ ปาสํโส
ธมฺเมน โภเค ปริเยสติ อสาหเสนาติ อิมินา ปฐเมน ฐาเนน
ปาสํโส อตฺตานํ สุเขติ ปีเณตีติ อิมินา ทุติเยน ฐาเนน
ปาสํโส กตเมหิ ทฺวีหิ ฐาเนหิ คารโยฺห อธมฺเมน โภเค
ปริเยสติ สาหเสนาติ อิมินา ปฐเมน ฐาเนน คารโยฺห น
สํวิภชติ น ปุญฺญานิ กโรตีติ อิมินา ทุติเยน ฐาเนน คารโยฺห
อยํ คามณิ กามโภคี อิเมหิ ทฺวีหิ ฐาเนหิ ปาสํโส อิเมหิ
ทฺวีหิ ฐาเนหิ คารโยฺห
ตตฺร คามณิ ยฺวายํ กามโภคี ธมฺมาธมฺเมน โภเค
ปริเยสติ สาหเสนปิ อสาหเสนปิ ธมฺมาธมฺเมน โภเค ปริเยสิตฺวา
สาหเสนปิ อสาหเสนปิ อตฺตานํ สุเขติ ปีเณติ สํวิภชติ ปุญฺญานิ
กโรติ อยํ คามณิ กามโภคี ตีหิ ฐาเนหิ ปาสํโส เอเกน
ฐาเนน คารโยฺห กตเมหิ ตีหิ ฐาเนหิ ปาสํโส ธมฺเมน
โภเค ปริเยสติ อสาหเสนาติ อิมินา ปฐเมน ฐาเนน ปาสํโส
อตฺตานํ สุเขติ ปีเณตีติ อิมินา ทุติเยน ฐาเนน ปาสํโส สํวิภชติ
ปุญฺญานิ กโรตีติ อิมินา ตติเยน ฐาเนน ปาสํโส กตเมน
เอเกน ฐาเนน คารโยฺห อธมฺเมน โภเค ปริเยสติ สาหเสนาติ
อิมินา เอเกน ฐาเนน คารโยฺห อยํ คามณิ กามโภคี อิเมหิ
ตีหิ ฐาเนหิ ปาสํโส อิมินา เอเกน ฐาเนน คารโยฺห
ตตฺร คามณิ ยฺวายํ กามโภคี ธมฺเมน โภเค ปริเยสติ


อสาหเสน ธมฺเมน โภเค ปริเยสิตฺวา อสาหเสน น อตฺตานํ สุเขติ
น ปีเณติ น สํวิภชติ น ปุญฺญานิ กโรติ อยํ คามณิ
กามโภคี เอเกน ฐาเนน ปาสํโส ทฺวีหิ ฐาเนหิ คารโยฺห
กตเมน เอเกน ฐาเนน ปาสํโส ธมฺเมน โภเค ปริเยสติ
อสาหเสนาติ อิมินา เอเกน ฐาเนน ปาสํโส กตเมหิ ทฺวีหิ
ฐาเนหิ คารโยฺห น อตฺตานํ สุเขติ น ปีเณตีติ อิมินา ปฐเมน
ฐาเนน คารโยฺห น สํวิภชติ น ปุญฺญานิ กโรตีติ อิมินา
ทุติเยน ฐาเนน คารโยฺห อยํ คามณิ กามโภคี อิมินา เอเกน
ฐาเนน ปาสํโส อิเมหิ ทฺวีหิ ฐาเนหิ คารโยฺห
ตตฺร คามณิ ยฺวายํ กามโภคี ธมฺเมน โภเค ปริเยสติ
อสาหเสน ธมฺเมน โภเค ปริเยสิตฺวา อสาหเสน อตฺตานํ สุเขติ
ปีเณติ น สํวิภชติ น ปุญฺญานิ กโรติ อยํ คามณิ กามโภคี
ทวีหิ ฐาเนหิ ปาสํโส เอเกน ฐาเนน คารโยฺห กตเมหิ ทฺวีหิ
ฐาเนหิ ปาสํโส ธมฺเมน โภเค ปริเยสติ อสาหเสนาติ อิมินา
ปฐเมน ฐาเนน ปาสํโส อตฺตานํ สุเขติ ปีเณตีติ อิมินา
ทุติเยน ฐาเนน ปาสํโส กตเมน เอเกน ฐาเนน คารโยฺห
น สํวิภชติ น ปุญฺญานิ กโรตีติ อิมินา เอเกน ฐาเนน คารโยฺห
อยํ คามณิ กามโภคี อิเมหิ ทฺวีหิ ฐาเนหิ ปาสํโส อิมินา
เอเกน ฐาเนน คารโยฺห
ตตฺร คามณิ ยฺวายํ กามโภคี ธมฺเมน โภเค ปริเยสติ


อสาหเสน ธมฺเมน โภเค ปริเยสิตฺวา อสาหเสน อตฺตานํ สุเขติ
ปีเณติ สํวิภชติ ปุญฺญานิ กโรติ เต จ โภเค คธิโต มุจฺฉิโต
อชฺฌาปนฺโน อนาทีนวทสฺสาวี อนิสฺสรณปญฺโญ ปริภุญฺชติ อยํ
คามณิ กามโภคี ตีหิ ฐาเนหิ ปาสํโส เอเกน ฐาเนน คารโยฺห
กตเมหิ ตีหิฐา เนหิ ปาสํโส ธมฺเมน โภเค ปริเยสติ อสาหเสนาติ
อิมินา ปฐเมน ฐาเนน ปาสํโส อตฺตานํ สุเขติ ปีเณตีติ
อิมินา ทุติเยน ฐาเนน ปาสํโส สํวิภชติ ปุญฺญานิ กโรตีติ
อิมินา ตติเยน ฐาเนน ปาสํโส กตเมน เอเกน ฐาเนน
คารโยฺห เต จ โภเค คธิโต มุจฺฉิโต อชฺฌาปนฺโน อนาทีนวทสฺสาวี
อนิสฺสรณปญฺโญ ปริภุญฺชตีติ อิมินา เอเกน ฐาเนน
คารโยฺห อยํ คามณิ กามโภคี อิเมหิ ตีหิ ฐาเนหิ ปาสํโส
อิมินา เอเกน ฐาเนน คารโยฺห
ตตฺร คามณิ ยฺวายํ กามโภคี ธมฺเมน โภเค ปริเยสติ
อสาหเสน ธมฺเมน โภเค ปริเยสิตฺวา อสาหเสน อตฺตานํ สุเขติ
ปีเณติ สํวิภชติ ปุญฺญานิ กโรติ เต จ โภเค อคธิโต อมุจฺฉิโต
อนชฺฌาปนฺโน อาทีนวทสฺสาวี นิสฺสรณปญฺโญ ปริภุญฺชติ อยํ
คามณิ กามโภคี จตูหิ ฐาเนหิ ปาสํโส กตเมหิ จตูหิ
ฐาเนหิ ปาสํโส ธมฺเมน โภเค ปริเยสติ อสาหเสนาติ อิมินา
ปฐเมน ฐาเนน ปาสํโส อตฺตานํ สุเขติ ปีเณตีติ อิมินา
ทุติเยน ฐาเนน ปาสํโส สํวิภชติ ปุญฺญานิ กโรตีติ อิมินา



ตติเยน ฐาเนน ปาสํโส เต จ โภเค อคธิโต อมุจฺฉิโต
อนชฺฌาปนฺโน อาทีนวทสฺสาวี นิสฺสรณปญฺโญ ปริภุญฺชตีติ อิมินา
จตุตฺเถน ฐาเนน ปาสํโส อยํ คามณิ กามโภคี อิเมหิ จตูหิ
ฐาเนหิ ปาสํโส
ตโยเม คามณิ ตปสฺสิโน ลูขชีวิโน สนฺโต สํวิชฺชมานา
โลกสฺมึ กตเม ตโย อิธ คามณิ เอกจฺโจ ตปสฺสี ลูขชีวี
สทฺโธ อคารสฺมา อนคาริยํ ปพฺพชิโต โหติ อปฺเปวนาม กุสลํ
ธมฺมํ อธิคจฺเฉยฺยํ อปฺเปวนาม อุตฺตริมนุสฺสธมฺมํ อลมริยญาณทสฺสนวิเสสํ
สจฺฉิกเรยฺยนฺติ โส อตฺตานํ อาตาเปติ ปริตาเปติ
กุสลญฺจ ธมฺมํ นาธิคจฺฉติ อุตฺตริมนุสฺสธมฺมํ อลมริยญาณทสฺสนวิเสสํ
น สจฺฉิกโรติ อิธ ปน คามณิ เอกจฺโจ ตปสฺสี ลูขชีวี
สทฺโธ อคารสฺมา อนคาริยํ ปพฺพชิโต โหติ อปฺเปวนาม กุสลํ
ธมฺมํ อธิคจฺเฉยฺยํ อปฺเปวนาม อุตฺตริมนุสฺสธมฺมํ อลมริยญาณทสฺสนวิเสสํ
สจฺฉิกเรยฺยนฺติ โส อตฺตานํ อาตาเปติ ปริตาเปติ
กุสลํ หิ โข ธมฺมํ อธิคจฺฉติ อุตฺตริมนุสฺสธมฺมํ อลมริยญาณทสฺสนวิเสสํ
น สจฺฉิกโรติ อิธ ปน คามณิ เอกจฺโจ ตปสฺสี
ลูขชีวี สทฺโธ อคารสฺมา อนคาริยํ ปพฺพชิโต โหติ อปฺเปวนาม
กุสลํ ธมฺมํ อธิคจฺเฉยฺยํ อปฺเปวนาม อุตฺตริมนุสฺสธมฺมํ
อลมริยญาณทสฺสนวิเสสํ สจฺฉิกเรยฺยนฺติ โส อตฺตานํ อาตาเปติ




ปริตาเปติ กุสลญฺจ ธมฺมํ อธิคจฺฉติ อุตฺตริมนุสฺสธมฺมํ อลมริยญาณทสฺสนวิเสสํ
สจฺฉิกโรติ
ตตฺร คามณิ ยฺวายํ ตปสฺสี ลูขชีวี อตฺตานํ อาตาเปติ
ปริตาเปติ กุสลญฺจ ธมฺมํ นาธิคจฺฉติ อุตฺตริมนุสฺสธมฺมํ อลมริยญาณทสฺสนวิเสสํ
น สจฺฉิกโรติ อยํ คามณิ ตปสฺสี ลูขชีวี
ตีหิ ฐาเนหิ คารโยฺห กตเมหิ ตีหิ ฐาเนหิ คารโยฺห
อตฺตานํ อาตาเปติ ปริตาเปตีติ อิมินา ปฐเมน ฐาเนน คารโยฺห
กุสลญฺจ ธมฺมํ นาธิคจฺฉตีติ อิมินา ทุติเยน ฐาเนน คารโยฺห
อุตฺตริมนุสฺสธมฺมํ อลมริยญาณทสฺสนวิเสสํ น สจฺฉิกโรตีติ อิมินา
ตติเยน ฐาเนน คารโยฺห อยํ คามณิ ตปสฺสี ลูขชีวี อิเมหิ
ตีหิ ฐาเนหิ คารโยฺห
ตตฺร คามณิ ยฺวายํ ตปสฺสี ลูขชีวี อตฺตานํ อาตาเปติ
ปริตาเปติ กุสลญฺหิ โข ธมฺมํ อธิคจฺฉติ อุตฺตริมนุสฺสธมฺมํ
อลมริยญาณทสฺสนวิเสสํ น สจฺฉิกโรติ อยํ คามณิ ตปสฺสี
ลูขชีวี ทฺวีหิ ฐาเนหิ คารโยฺห เอเกน ฐาเนน ปาสํโส กตเมหิ
ทฺวีหิ ฐาเนหิ คารโยฺห อตฺตานํ อาตาเปติ ปริตาเปตีติ อิมินา
ปฐเมน ฐาเนน คารโยฺห อุตฺตริมนุสฺสธมฺมํ อลมริยญาณทสฺสนวิเสสํ
น สจฺฉิกโรตีติ อิมินา ทุติเยน ฐาเนน คารโยฺห
กตเมน เอเกน ฐาเนน ปาสํโส กุสลญฺหิ โข ธมฺมํ อธิคจฺฉตีติ
อิมินา เอเกน ฐาเนน ปาสํโส อยํ คามณิ ตปสฺสี ลูขชีวี


อิเมหิ ทฺวีหิ ฐาเนหิ คารโยฺห อิมินา เอเกน ฐาเนน ปาสํโส
ตตฺร คามณิ ยฺวายํ ตปสฺสี ลูขชีวี อตฺตานํ อาตาเปติ
ปริตาเปติ กุสลํ จ ธมฺมํ อธิคจฺฉติ อุตฺตริมนุสฺสธมฺมํ อลมริยญาณทสฺสนวิเสสํ
สจฺฉิกโรติ อยํ คามณิ ตปสฺสี ลูขชีวี
เอเกน ฐาเนน คารโยฺห ทฺวีหิ ฐาเนหิ ปาสํโส กตเมน
เอเกน ฐาเนน คารโยฺห อตฺตานํ อาตาเปติ ปริตาเปตีติ อิมินา
เอเกน ฐาเนน คารโยฺห กตเมหิ ทฺวีหิ ฐาเนหิ ปาสํโส
กุสลํ จ ธมฺมํ อธิคจฺฉตีติ อิมินา ปฐเมน ฐาเนน ปาสํโส
อุตฺตริมนุสฺสธมฺมํ อลมริยญาณทสฺสนวิเสสํ สจฺฉิกโรตีติ อิมินา
ทุติเยน ฐาเนน ปาสํโส อยํ คามณิ ตปสฺสี ลูขชีวี อิมินา
เอเกน ฐาเนน คารโยฺห อิเมหิ ทฺวีหิ ฐาเนหิ ปาสํโส
ติสฺโส อิมา คามณิ สนฺทิฏฺฐิกา นิชฺชรา อกาลิกา
เอหิปสฺสิกา โอปนยิกา ปจฺจตฺตํ เวทิตพฺพา วิญฺญูหิ กตมา
ติสฺโส ยํ รตฺโต ราคาธิกรณํ อตฺตพฺยาพาธายปิ เจเตติ
ปรพฺยาพาธายปิ เจเตติ อุภยพฺยาพาธายปิ เจเตติ ราเค ปหีเน
เนว อตฺตพฺยาพาธายปิ เจเตติ น ปรพฺยาพาธายปิ เจเตติ น
อุภยพฺยาพาธายปิ เจเตติ สนฺทิฏฺฐิกา นิชฺชรา อกาลิกา เอหิปสฺสิกา
โอปนยิกา ปจฺจตฺตํ เวทิตพฺพา วิญฺญูหิ ยํ ทุฏฺโฐ โทสาธิกรณํ
อตฺตพฺยาพาธายปิ เจเตติ ปรพฺยาพาธายปิ เจเตติ อุภยพฺยาพาธายปิ



เจเตติ โทเส ปหีเน เนว อตฺตพฺยาพาธายปิ เจเตติ
น ปรพฺยาพาธายปิ เจเตติ น อุภยพฺยาพาธายปิ เจเตติ สนฺทิฏฺฐิกา
นิชฺชรา อกาลิกา เอหิปสฺสิกา โอปนยิกา ปจฺจตฺตํ เวทิตพฺพา
วิญฺญูหิ ยํ มูโฬฺห โมหาธิกรณํ อตฺตพฺยาพาธายปิ เจเตติ
ปรพฺยาพาธายปิ เจเตติ อุภยพฺยาพาธายปิ เจเตติ โมเห ปหีเน
เนว อตฺตพฺยาพาธายปิ เจเตติ น ปรพฺยาพาธายปิ เจเตติ น
อุภยพฺยาพาธายปิ เจเตติ สนฺทิฏฺฐิกา นิชฺชรา อกาลิกา เอหิปสฺสิกา
โอปนยิกา ปจฺจตฺตํ เวทิตพฺพา วิญฺญูหิ อิมา โข คามณิ ติสฺโส
สนฺทิฏฺฐิกา นิชฺชรา อกาลิกา เอหิปสฺสิกา โอปนยิกา ปจฺจตฺตํ
เวทิตพฺพา วิญฺญูหีติ เอวํ วุตฺเต ราสิโย คามณี ภควนฺตํ
เอตทโวจ อภิกฺกนฺตํ ภนฺเต อภิกฺกนฺตํ ภนฺเต เป อุปาสกํ
มํ ภควา ธาเรตุ อชฺชตคฺเค ปาณุเปตํ สรณงฺคตนฺติ ทฺวาทสมํ
เอกํ สมยํ ภควา โกฬิเยสุ วิหรติ อุตฺตรนฺนาม
โกฬิยานํ นิคโม อถ โข ปาฏลิโย คามณี เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ
นิสีทิ เอกมนฺตํ นิสินฺโน โข ปาฏลิโย คามณี ภควนฺตํ
เอตทโวจ สุตมฺเมตํ ภนฺเต สมโณ โคตโม มายํ ชานาตีติ เย
เต ภนฺเต เอวมาหํสุ สมโณ โคตโม มายํ ชานาตีติ กจฺจิ เต
ภนฺเต ภควโต วุตฺตวาทิโน น จ ภควนฺตํ อภูเตน อพฺภาจิกฺขนฺติ
ธมฺมสฺส จานุธมฺมํ พฺยากโรนฺติ น จ โกจิ สหธมฺมิโก วาทานุปาโต


คารยฺหํ ฐานํ อาคจฺฉติ อนพฺภกฺขาตุกามา หิ มยํ ภนฺเต
ภควนฺตนฺติ เย เต คามณิ เอวมาหํสุ สมโณ โคตโม มายํ
ชานาตีติ วุตฺตวาทิโน เจว เม เต น จ มํ อภูเตน อพฺภาจิกฺขนฺติ
ธมฺมสฺส จานุธมฺมํ พฺยากโรนฺติ น จ โกจิ สหธมฺมิโก
วาทานุปาโต คารยฺหํ ฐานํ อาคจฺฉตีติ สจฺจํเยว กิร โภ
มยํ เตสํ สมณพฺราหฺมณานํ น สทฺทหาม สมโณ โคตโม มายํ
ชานาตีติ สมโณ ขลุ โภ โคตโม มายาวีติ โย นุ โข คามณิ
เอวํ วเทติ อหํ มายํ ชานามีติ โส เอวํ วเทติ อหํ มายาวีติ
ตเถว ตํ ภควา โหติ ตเถว ตํ สุคต โหตีติ เตนหิ คามณิ
ตญฺเญเวตฺถ ปฏิปุจฺฉิสฺสามิ ยถา เต ขเมยฺย ตถา ตํ พฺยากเรยฺยาสิ
ตํ กึ มญฺญสิ คามณิ ชานาสิ ตฺวํ โกฬิยานํ
ลมฺพจูฬเก ภเฏติ ชานามหํ ภนฺเต โกฬิยานํ ลมฺพจูฬเก
ภเฏติ ตํ กึ มญฺญสิ คามณิ กิมตฺถิยา โกฬิยานํ ลมฺพจูฬกา
ภฏาติ เย จ ภนฺเต โกฬิยานํ โจรา เต จ ปฏิเสเธตุํ ยานิ
จ โกฬิยานํ ทูเตยฺยานิ ตานิ จ ปหาตุํ เอตทตฺถิยา ภนฺเต
โกฬิยานํ ลมฺพจูฬกา ภฏาติ ตํ กึ มญฺญสิ คามณิ ชานาสิ
ตฺวํ โกฬิยานํ นิคเม ลมฺพจูฬเก ภเฏ สีลวนฺโต วา เต ทุสฺสีลา
วาติ ชานามหํ ภนฺเต โกฬิยานํ ลมฺพจูฬเก ภเฏ ทุสฺสีเล



ปาปธมฺเม เย จ โลเก ทุสฺสีลา ปาปธมฺมา โกฬิยานํ ลมฺพจูฬกา
ภฏา เตสํ อญฺญตราติ โย นุ โข คามณิ เอวํ วเทยฺย
ปาฏลิโย คามณี ชานาติ โกฬิยานํ ลมฺพจูฬเก ภเฏ ทุสฺสีเล
ปาปธมฺเม ปาฏลิโยปิ คามณี ทุสฺสีโล ปาปธมฺโมติ สมฺมา
นุ โข โส วทมาโน วเทยฺยาติ โน เหตํ ภนฺเต อญฺเญ
ภนฺเต โกฬิยานํ ลมฺพจูฬกา ภฏา อญฺโญหมสฺมิ อญฺญถาธมฺมา
โกฬิยานํ ลมฺพจูฬกา ภฏา อญฺญถาธมฺโมหมสฺมีติ ตฺวํ หิ นาม
คามณิ ลจฺฉสิ ปาฏลิโย คามณี ชานาติ โกฬิยานํ ลมฺพจูฬเก
ภเฏ ทุสฺสีเล ปาปธมฺเม น จ ปาฏลิโย คามณี ทุสฺสีโล ปาปธมฺโมติ
ตสฺมา ตถาคโต น ลจฺฉติ ตถาคโต มายํ ชานาติ
น จ ตถาคโต มายาวีติ
มายญฺจาหํ คามณิ ปชานามิ มายาย จ วิปากํ
ยถาปฏิปนฺโน จ มายาวี กายสฺส เภทา ปรํ มรณา อปายํ ทุคฺคตึ
วินิปาตํ นิรยํ อุปปชฺชติ ตญฺจ ปชานามิ ปาณาติปาตญฺจาหํ
คามณิ ปชานามิ ปาณาติปาตสฺส จ วิปากํ ยถาปฏิปนฺโน จ
ปาณาติปาตี กายสฺส เภทา ปรํ มรณา อปายํ ทุคฺคตึ วินิปาตํ
นิรยํ อุปปชฺชติ ตญฺจ ปชานามิ อทินฺนาทานํ จาหํ คามณิ
ปชานามิ อทินฺนาทานสฺส จ วิปากํ ยถาปฏิปนฺโน จ อทินฺนาทายี
กายสฺส เภทา ปรํ มรณา อปายํ ทุคฺคตึ วินิปาตํ นิรยํ อุปปชฺชติ
ตญฺจ ปชานามิ กาเมสุ มิจฺฉาจารญฺจาหํ คามณิ ปชานามิ



กาเมสุ มิจฺฉาจารสฺส จ วิปากํ ยถาปฏิปนฺโน จ กาเมสุ มิจฺฉาจารี
กายสฺส เภทา ปรํ มรณา อปายํ ทุคฺคตึ วินิปาตํ นิรยํ อุปปชฺชติ
ตญฺจ ปชานามิ มุสาวาทญฺจาหํ คามณิ ปชานามิ มุสาวาทสฺส
จ วิปากํ ยถาปฏิปนฺโน จ มุสาวาที กายสฺส เภทา ปรํ มรณา
อปายํ ทุคฺคตึ วินิปาตํ นิรยํ อุปปชฺชติ ตญฺจ ปชานามิ
ปิสุณวาจํ จาหํ คามณิ ปชานามิ ปิสุณวาจาย จ วิปากํ ยถาปฏิปนฺโน
จ ปิสุณวาโจ กายสฺส เภทา ปรํ มรณา อปายํ
ทุคฺคตึ วินิปาตํ นิรยํ อุปปชฺชติ ตญฺจ ปชานามิ ผรุสวาจํ
จาหํ คามณิ ปชานามิ ผรุสวาจาย จ วิปากํ ยถาปฏิปนฺโน จ
ผรุสวาโจ กายสฺส เภทา ปรํ มรณา อปายํ ทุคฺคตึ วินิปาตํ
นิรยํ อุปปชฺชติ ตญฺจ ปชานามิ สมฺผปฺปลาปญฺจาหํ คามณิ
ปชานามิ สมฺผปฺปลาปสฺส จ วิปากํ ยถาปฏิปนฺโน จ สมฺผปฺปลาปี
กายสฺส เภทา ปรํ มรณา อปายํ ทุคฺคตึ วินิปาตํ นิรยํ อุปปชฺชติ
ตญฺจ ปชานามิ อภิชฺฌญฺจาหํ คามณิ ปชานามิ อภิชฺฌาย จ
วิปากํ ยถาปฏิปนฺโน จ อภิชฺฌาลุ กายสฺส เภทา ปรํ มรณา
อปายํ ทุคฺคตึ วินิปาตํ นิรยํ อุปปชฺชติ ตญฺจ ปชานามิ
พฺยาปาทปโทสญฺจาหํ คามณิ ปชานามิ พฺยาปาทปโทสสฺส จ
วิปากํ ยถาปฏิปนฺโน จ พฺยาปนฺนจิตฺโต กายสฺส เภทา ปรํ
มรณา อปายํ ทุคฺคตึ วินิปาตํ นิรยํ อุปปชฺชติ ตญฺจ ปชานามิ
มิจฺฉาทิฏฺฐึ จาหํ คามณิ ปชานามิ มิจฺฉาทิฏฺฐิยา จ วิปากํ


ยถาปฏิปนฺโน จ มิจฺฉาทิฏฺฐิโก กายสฺส เภทา ปรํ มรณา
อปายํ ทุคฺคตึ วินิปาตํ นิรยํ อุปปชฺชติ ตญฺจ ปชานามิ
สนฺติ หิ คามณิ เอเก สมณพฺราหฺมณา เอวํวาทิโน
เอวํทิฏฺฐิโน โย โกจิ ปาณมติมาเปติ สพฺโพ โส ทิฏฺเฐ ว
ธมฺเม ทุกฺขํ โทมนสฺสํ ปฏิสํเวทยติ โย โกจิ อทินฺนํ อาทิยติ
สพฺโพ โส ทิฏฺเฐ ว ธมฺเม ทุกฺขํ โทมนสฺสํ ปฏิสํเวทยติ โย
โกจิ กาเมสุ มิจฺฉาจรติ สพฺโพ โส ทิฏฺเฐ ว ธมฺเม ทุกฺขํ
โทมนสฺสํ ปฏิสํเวทยติ โย โกจิ มุสา ภณติ สพฺโพ โส
ทิฏฺเฐ ว ธมฺเม ทุกฺขํ โทมนสฺสํ ปฏิสํเวทยตีติ
ทิสฺสติ โข จ ปน คามณิ อิเธกจฺโจ มาลี กุณฺฑลี
สุนฺหาโต สุวิลิตฺโต กปฺปิตเกสมสฺสุ อิตฺถิกาเมหิ ราชา มญฺเญ
ปริจาเรนฺโต ตเมนํ เอวมาหํสุ อมฺโภ อยํ ปุริโส กึ อกาสิ
มาลี กุณฺฑลี สุนฺหาโต สุวิลิตฺโต กปฺปิตเกสมสฺสุ อิตฺถิกาเมหิ ราชา
มญฺเญ ปริจาเรตีติ ตเมนํ เอวมาหํสุ อมฺโภ อยํ ปุริโส รญฺโญ
ปจฺจตฺถิกํ ปสยฺห ชีวิตา โวโรเปติ ตสฺส ราชา อตฺตมโน
อภิหารมทาสิ เตนายํ ปุริโส มาลี กุณฺฑลี สุนฺหาโต สุวิลิตฺโต
กปฺปิตเกสมสฺสุ อิตฺถิกาเมหิ ราชา มญฺเญ ปริจาเรตีติ ทิสฺสติ
โข คามณิ อิเธกจฺโจ ทฬฺหาย รชฺชุยา ปจฺฉาพาหํ คาฬฺหพนฺธนํ
พนฺธิตฺวา ขุรมุณฺฑํ กริตฺวา ขรสฺสเรน ปณเวน รถิยาย รถิยํ
สิงฺฆาฏเกน สิงฺฆาฏกํ ปริเนตฺวา ทกฺขิเณน ทฺวาเรน นิกฺขมิตฺวา



ทกฺขิณโต นครสฺส สีสํ ฉิชฺชมาโน ตเมนํ เอวมาหํสุ อมฺโภ
อยํ ปุริโส กึ อกาสิ ทฬฺหาย รชฺชุยา ปจฺฉาพาหํ คาฬฺหพนฺธนํ
พนฺธิตฺวา ขุรมุณฺฑํ กริตฺวา ขรสฺสเรน ปณเวน รถิยาย รถิยํ
สิงฺฆาฏเกน สิงฺฆาฏกํ ปริเนตฺวา ทกฺขิเณน ทฺวาเรน นิกฺขมิตฺวา
ทกฺขิณโต นครสฺส สีสํ ฉินฺทตีติ ตเมนํ เอวมาหํสุ อมฺโภ
อยํ ปุริโส ราชเวรึ อิตฺถึ วา ปุริสํ วา ชีวิตา โวโรเปติ เตน
นํ ราชาโน คเหตฺวา เอวรูปํ กมฺมกรณํ กาเรนฺตีติ ตํว
กึ มญฺญสิ คามณิ อปิ นุ เต เอวรูปํ ทิฏฺฐํ วา สุตํ วาติ
ทิฏฺฐญฺจ โน ภนฺเต สุตญฺจ สุยฺยิสฺสติ จาติ
ตตฺร คามณิ เย เต สมณพฺราหฺมณา เอวํวาทิโน
เอวํทิฏฺฐิโน โย โกจิ ปาณมติมาเปติ สพฺโพ โส ทิฏฺเฐ ว
ธมฺเม ทุกฺขํ โทมนสฺสํ ปฏิสํเวทยตีติ สจฺจํ วา เต อาหํสุ
มุสา วาติ มุสา ภนฺเต เย ปน เต ตุจฺฉํ มุสา วิลปนฺติ
สีลวนฺโต วา เต ทุสฺสีลา วาติ ทุสฺสีลา ภนฺเต เย ปน
เต ทุสฺสีลา ปาปธมฺมา มิจฺฉาปฏิปนฺนา วา เต สมฺมาปฏิปนฺนา
วาติ มิจฺฉาปฏิปนฺนา ภนฺเต เย ปน เต มิจฺฉาปฏิปนฺนา
มิจฺฉาทิฏฺฐิกา วา เต สมฺมาทิฏฺฐิกา วาติ มิจฺฉาทิฏฺฐิกา
ภนฺเต เย ปน เต มิจฺฉาทิฏฺฐิกา กลฺลํ นุ เตสุ ปสีทิตุนฺติ
โน เหตํ ภนฺเต
ทิสฺสติ โข ปน คามณิ อิเธกจฺโจ มาลี กุณฺฑลี เป



อิตฺถิกาเมหิ ราชา มญฺเญ ปริจาเรนฺโต ตเมนํ เอวมาหํสุ
อมฺโภ อยํ ปุริโส กึ อกาสิ มาลี กุณฺฑลี เป อิตฺถิกาเมหิ
ราชา มญฺเญ ปริจาเรตีติ ตเมนํ เอวมาหํสุ อมฺโภ อยํ
ปุริโส รญฺโญ ปจฺจตฺถิกสฺส ปสยฺห อทินฺนํ อาทิยติ ตสฺส
ราชา อตฺตมโน อภิหารมทาสิ เตนายํ ปุริโส มาลี กุณฺฑลี
เป อิตฺถิกาเมหิ ราชา มญฺเญ ปริจาเรตีติ ทิสฺสติ โข
คามณิ อิเธกจฺโจ ทฬฺหาย รชฺชุยา เป ทกฺขิณโต นครสฺส
สีสํ ฉิชฺชมาโน ตเมนํ เอวมาหํสุ อมฺโภ อยํ ปุริโส กึ
อกาสิ ทฬฺหาย รชฺชุยา เป ทกฺขิณโต นครสฺส สีสํ ฉินฺทตีติ
ตเมนํ เอวมาหํสุ อมฺโภ อยํ ปุริโส คามา วา อรญฺญา วา
อทินฺนํ เถยฺยสงฺขาตํ อาทิยติ เตน นํ ราชาโน คเหตฺวา เอวรูปํ
กมฺมกรณํ กาเรนฺตีติ ตํ กึ มญฺเญสิ คามณิ อปิ นุ เต
เอวรูปํ ทิฏฺฐํ วา สุตํ วาติ ทิฏฺฐญฺจ โน ภนฺเต สุตญฺจ
สุยฺยิสฺสติ จาติ
ตตฺร คามณิ เย เต สมณพฺราหฺมณา เอวํวาทิโน
เอวํทิฏฺฐิโน โย โกจิ อทินฺนํ อาทิยติ สพฺโพ โส ทิฏฺเฐ ว
ธมฺเม ทุกฺขํ โทมนสฺสํ ปฏิสํเวทยตีติ สจฺจํ วา เต อาหํสุ
มุสา วาติ เป กลฺลํ นุ เตสุ ปสีทิตุนฺติ โน เหตํ ภนฺเต
ทิสฺสติ โข ปน คามณิ อิเธกจฺโจ มาลี กุณฺฑลี
เป อิตฺถิกาเมหิ ราชา มญฺเญ ปริจาเรนฺโต ตเมนํ



เอวมาหํสุ อมฺโภ อยํ ปุริโส กึ อกาสิ มาลี กุณฺฑลี เป
อิตฺถิกาเมหิ ราชา มญฺเญ ปริจาเรตีติ ตเมนํ เอวมาหํสุ
อมฺโภ อยํ ปุริโส รญฺโญ ปจฺจตฺถิกสฺส ทาเรสุ จาริตฺตํ
อาปชฺชิ ตสฺส ราชา อตฺตมโน อภิหารมทาสิ เตนายํ ปุริโส
มาลี กุณฺฑลี เป อิตฺถิกาเมหิ ราชา มญฺเญ ปริจาเรตีติ
ทิสฺสติ โข คามณิ อิเธกจฺโจ ทฬฺหาย รชฺชุยา เป ทกฺขิณโต
นครสฺส สีสํ ฉิชฺชมาโน ตเมนํ เอวมาหํสุ อมฺโภ อยํ ปุริโส
กึ อกาสิ ทฬฺหาย รชฺชุยา เป ทกฺขิณโต นครสฺส สีสํ
ฉินฺทตีติ ตเมนํ เอวมาหํสุ อมฺโภ อยํ ปุริโส กุลิตฺถีสุ
กุลกุมารีสุ จาริตฺตํ อาปชฺชิ เตน นํ ราชาโน คเหตฺวา เอวรูปํ
กมฺมกรณํ กาเรนฺตีติ ตํ กึ มญฺเญสิ คามณิ อปิ นุ เต
เอวรูปํ ทิฏฺฐํ วา สุตํ วาติ ทิฏฺฐญฺจ โน ภนฺเต สุตํ จ
สุยฺยิสฺสติ จาติ
ตตฺร คามณิ เย เต สมณพฺราหฺมณา เอวํวาทิโน
เอวํทิฏฺฐิโน โยโกจิ กาเมสุ มิจฺฉาจรติ สพฺโพ โส ทิฏฺเฐ ว
ธมฺเม ทุกฺขํ โทมนสฺสํ ปฏิสํเวทยตีติ สจฺจํ วา เต อาหํสุ มุสา
วาติ เป กลฺลํ นุ เตสุ ปสีทิตุนฺติ โน เหตํ ภนฺเต
ทิสฺสติ โข ปน คามณิ อิเธกจฺโจ มาลี กุณฺฑลี
สุนฺหาโต สุวิลิตฺโต กปฺปิตเกสมสฺสุ อิตฺถิกาเมหิ ราชา มญฺเญ
ปริจาเรนฺโต ตเมนํ เอวมาหํสุ อมฺโภ อยํ ปุริโส กึ


อกาสิ มาลี กุณฺฑลี สุนฺหาโต สุวิลิตฺโต กปฺปิตเกสมสฺสุ อิตฺถิกาเมหิ
ราชา มญฺเญ ปริจาเรตีติ ตเมนํ เอวมาหํสุ อมฺโภ
อยํ ปุริโส ราชานํ มุสาวาเทน หาเสติ ตสฺส ราชา อตฺตมโน
อภิหารมทาสิ เตนายํ ปุริโส มาลี กุณฺฑลี สุนฺหาโต สุวิลิตฺโต
กปฺปิตเกสมสฺสุ อิตฺถิกาเมหิ ราชา มญฺเญ ปริจาเรตีติ ทิสฺสติ
โข คามณิ อิเธกจฺโจ ทฬฺหาย รชฺชุยา ปจฺฉาพาหํ คาฬฺหพนฺธนํ
พนฺธิตฺวา ขุรมุณฺฑํ กตฺวา ขรสฺสเรน ปณเวน รถิยาย รถิยํ
สิงฺฆาฏเกน สิงฺฆาฏกํ ปริเนตฺวา ทกฺขิเณน ทฺวาเรน นิกฺขมิตฺวา
ทกฺขิณโต นครสฺส สีสํ ฉิชฺชมาโน ตเมนํ เอวมาหํสุ อมฺโภ
อยํ ปุริโส กึ อกาสิ ทฬฺหาย รชฺชุยา ปจฺฉาพาหํ คาฬฺหพนฺธนํ
พนฺธิตฺวา ขุรมุณฺฑํ กริตฺวา ขรสฺสเรน ปณเวน รถิยาย รถิยํ
สิงฺฆาฏเกน สิงฺฆาฏกํ ปริเนตฺวา ทกฺขิเณน ทฺวาเรน นิกฺขมิตฺวา
ทกฺขิณโต นครสฺส สีสํ ฉินฺทตีติ ตเมนํ เอวมาหํสุ อมฺโภ
อยํ ปุริโส คหปติสฺส วา คหปติปุตฺตสฺส วา มุสาวาเทน อตฺถํ
ภญฺชิ เตน นํ ราชาโน คเหตฺวา เอวรูปํ กมฺมกรณํ
กาเรนฺตีติ ตํ กึ มญฺญสิ คามณิ อปิ นุ เต เอวรูปํ ทิฏฺฐํ
วา สุตํ วาติ ทิฏฺฐญฺจ โน ภนฺเต สุตญฺจ สุยฺยิสฺสติ จาติ
ตตฺร คามณิ เย เต สมณพฺราหฺมณา เอวํวาทิโน
เอวํทิฏฺฐิโน โย โกจิ มุสา ภณติ สพฺโพ โส ทิฏฺเฐ ว
ธมฺเม ทุกฺขํ โทมนสฺสํ ปฏิสํเวทยตีติ สจฺจํ วา เต อาหํสุ


มุสา วาติ มุสา ภนฺเต เย ปน เต ตุจฺฉํ มุสา วิลปนฺติ
สีลวนฺโต วา เต ทุสฺสีลา วาติ ทุสฺสีลา ภนฺเต เย ปน
เต ทุสฺสีลา ปาปธมฺมา มิจฺฉาปฏิปนฺนา วา เต สมฺมาปฏิปนฺนา
วาติ มิจฺฉาปฏิปนฺนา ภนฺเต เย ปน เต มิจฺฉาปฏิปนฺนา
มิจฺฉาทิฏฺฐิกา วา เต สมฺมาทิฏฺฐิกา วาติ มิจฺฉาทิฏฺฐิกา
ภนฺเต เย ปน เต มิจฺฉาทิฏฺฐิกา กลฺลํ นุ เตสุ ปสีทิตุนฺติ
โน เหตํ ภนฺเต อจฺฉริยํ ภนฺเต อพฺภุตํ ภนฺเต อตฺถิ เม
ภนฺเต อาวสถาคารํ ตตฺถ อตฺถิ มญฺจกานิ อตฺถิ อาสนานิ
อตฺถิ อุทกมณิโก อตฺถิ เตลปฺปทีโป ตตฺถ โย สมโณ วา
พฺราหฺมโณ วา วาสํ อุเปติ เตนาหํ ยถาสตฺติ ยถาพลํ สํวิภชามิ
ภูตปุพฺพํ ภนฺเต จตฺตาโร สตฺถาโร นานาทิฏฺฐิกา
นานาขนฺติกา นานารุจิกา ตสฺมึ อาวสถาคาเร วาสํ อุปคจฺฉึสุ
เอโก สตฺถา เอวํวาที เอวํทิฏฺฐิ นตฺถิ ทินฺนํ นตฺถิ ยิฏฺฐํ นตฺถิ
หุตํ นตฺถิ สุกตทุกฺกฏานํ กมฺมานํ ผลํ วิปาโก นตฺถิ อยํ
โลโก นตฺถิ ปโร โลโก นตฺถิ มาตา นตฺถิ ปิตา นตฺถิ
สตฺตา โอปปาติกา นตฺถิ โลเก สมณพฺราหฺมณา สมฺมคฺคตา
สมฺมาปฏิปนฺนา เย อิมญฺจ โลกํ ปรญฺจ โลกํ สยํ อภิญฺญา
สจฺฉิกตฺวา ปเวเทนฺตีติ
เอโก สตฺถา เอวํวาที เอวํทิฏฺฐิ อตฺถิ ทินฺนํ อตฺถิ
ยิฏฺฐํ อตฺถิ หุตํ อตฺถิ สุกตทุกฺกฏานํ กมฺมานํ ผลํ วิปาโก


อตฺถิ อยํ โลโก อตฺถิ ปโร โลโก อตฺถิ มาตา อตฺถิ
ปิตา อตฺถิ สตฺตา โอปปาติกา อตฺถิ โลเก สมณพฺราหฺมณา
สมฺมคฺคตา สมฺมาปฏิปนฺนา เย อิมญฺจ โลกํ ปรญฺจ โลกํ
สยํ อภิญฺญา สจฺฉิกตฺวา ปเวเทนฺตีติ
เอโก สตฺถา เอวํวาที เอวํทิฏฺฐิ กโรโต การยโต
ฉินฺทโต เฉทาปยโต ปจโต ปาจยโต โสจโต โสจยโต กิลมโต
กิลมยโต ผนฺทโต ผนฺทาปยโต ปาณมติมาปยโต อทินฺนํ อาทิยโต
สนฺธึ ฉินฺทโต นิลฺโลปํ หรโต เอกาคาริกํ กโรโต ปริปนฺเถ
ติฏฺฐโต ปรทารํ คจฺฉโต มุสา ภณโต กโรโต น กรียติ ปาปํ
ขุรปริยนฺเตน เจปิ จกฺเกน โย อิมิสฺสา ปฐวิยา ปาเณ เอกํ
มํสขลํ เอกํ มํสปุญฺชํ กเรยฺย นตฺถิ ตโตนิทานํ ปาปํ นตฺถิ
ปาปสฺส อาคโม ทกฺขิณํ เจปิ คงฺคาย ตีรํ คจฺเฉยฺย หนนฺโต
ฆาเตนฺโต ฉินฺทนฺโต เฉทาเปนฺโต ปจนฺโต ปาเจนฺโต นตฺถิ ตโตนิทานํ
ปาปํ นตฺถิ ปาปสฺส อาคโม อุตฺตรํ เจปิ คงฺคาย ตีรํ
คจฺเฉยฺย ททนฺโต ทาเปนฺโต ยชนฺโต ยาเชนฺโต นตฺถิ ตโตนิทานํ
ปุญฺญํ นตฺถิ ปุญฺญสฺส อาคโม ทาเนน ทเมน สํยเมน
สจฺจวชฺเชน นตฺถิ ปุญฺญํ นตฺถิ ปุญฺญสฺส อาคโมติ
เอโก สตฺถา เอวํวาที เอวํทิฏฺฐิ กโรโต การยโต
ฉินฺทโต เฉทาปยโต ปจโต ปาจยโต โสจโต โสจยโต กิลมโต
กิลมยโต ผนฺทโต ผนฺทาปยโต ปาณมติมาปยโต อทินฺนํ อาทิยโต




สนฺธึ ฉินฺทโต นิลฺโลปํ หรโต เอกาคาริกํ กโรโต ปริปนฺเถ
ติฏฺฐโต ปรทารํ คจฺฉโต มุสา ภณโต กโรโต กรียติ ปาปํ
ขุรปริยนฺเตน จกฺเกน เจปิ โย อิมิสฺสา ปฐวิยา ปาเณ เอกํ
มํสขลํ เอกํ มํสปุญฺชํ กเรยฺย อตฺถิ ตโตนิทานํ ปาปํ อตฺถิ
ปาปสฺส อาคโม ทกฺขิณํ เจปิ คงฺคาย ตีรํ คจฺเฉยฺย หนนฺโต
ฆาเตนฺโต ฉินฺทนฺโต เฉทาเปนฺโต ปจนฺโต ปาเจนฺโต อตฺถิ
ตโตนิทานํ ปาปํ อตฺถิ ปาปสฺส อาคโม อุตฺตรํ เจปิ
คงฺคาย ตีรํ คจฺเฉยฺย ททนฺโต ทาเปนฺโต ยชนฺโต ยาเชนฺโต
อตฺถิ ตโตนิทานํ ปุญฺญํ อตฺถิ ปุญฺญสฺส อาคโม ทาเนน
ทเมน สํยเมน สจฺจวชฺเชน อตฺถิ ปุญฺญํ อตฺถิ ปุญฺญสฺส
อาคโมติ ตสฺส มยฺหํ ภนฺเต อหุเทว กงฺขา อหุ วิจิกิจฺฉา
โก สุ นาม อิเมสํ ภวตํ สมณพฺราหฺมณานํ สจฺจํ อาห โก
มุสาติ อลํ หิ เต คามณิ กงฺขิตุํ อลํ วิจิกิจฺฉิตุํ กงฺขนิเย
จ ปน ฐาเน วิจิกิจฺฉา อุปฺปนฺนาติ เอวํ ปสนฺนาหํ ภนฺเต
ภควติ ปโหติ เม ภควา ตถา ธมฺมํ เทเสตุํ ยถาหํ อิมํ
กงฺขาธมฺมํ ปชเหยฺยนฺติ
อตฺถิ คามณิ ธมฺมสมาธิ ตตฺร เจ ตฺวํ จิตฺตสมาธึ
ปฏิลเภยฺยาสิ เอวํ ตฺวํ อิมํ กงฺขาธมฺมํ ปชเหยฺยาสิ กตโม จ
คามณิ ธมฺมสมาธิ อิธ คามณิ อริยสาวโก ปาณาติปาตํ ปหาย
ปาณาติปาตา ปฏิวิรโต โหติ อทินฺนาทานํ ปหาย อทินฺนาทานา



ปฏิวิรโต โหติ กาเมสุ มิจฺฉาจารํ ปหาย กาเมสุ มิจฺฉาจารา
ปฏิวิรโต โหติ มุสาวาทํ ปหาย มุสาวาทา ปฏิวิรโต โหติ
ปิสุณํ วาจํ ปหาย ปิสุณาย วาจาย ปฏิวิรโต โหติ ผรุสํ วาจํ
ปหาย ผรุสาย วาจาย ปฏิวิรโต โหติ สมฺผปฺปลาปํ ปหาย
สมฺผปฺปลาปา ปฏิวิรโต โหติ อภิชฺฌํ ปหาย อนภิชฺฌาลุ โหติ
พฺยาปาทปโทสํ ปหาย อพฺยาปนฺนจิตฺโต โหติ มิจฺฉาทิฏฺฐึ ปหาย
สมฺมาทิฏฺฐิโก โหติ
สโข โส คามณิ อริยสาวโก เอวํ วิคตาภิชฺโฌ
วิคตพฺยาปาโท อสมฺมูโฬฺห สมฺปชาโน ปฏิสฺสโต เมตฺตาสหคเตน
เจตสา เอกํ ทิสํ ผริตฺวา วิหรติ ตถา ทุติยํ ตถา
ตติยํ ตถา จตุตฺถํ อิติ อุทฺธมโธ ติริยํ สพฺพธิ สพฺพตฺตตาย
สพฺพาวนฺตํ โลกํ เมตฺตาสหคเตน เจตสา วิปุเลน มหคฺคเตน
อปฺปมาเณน อเวเรน อพฺยาปชฺเฌน ผริตฺวา วิหรติ โส อิติ
ปฏิสญฺจิกฺขติ ยฺวายํ สตฺถา เอวํวาที เอวํทิฏฺฐิ นตฺถิ ทินฺนํ
นตฺถิ ยิฏฺฐํ นตฺถิ หุตํ นตฺถิ สุกตทุกฺกฏานํ กมฺมานํ ผลํ
วิปาโก นตฺถิ อยํ โลโก นตฺถิ ปโร โลโก นตฺถิ มาตา
นตฺถิ ปิตา นตฺถิ สตฺตา โอปปาติกา นตฺถิ โลเก สมณพฺราหฺมณา
สมฺมคฺคตา สมฺมาปฏิปนฺนา เย อิมญฺจ โลกํ
ปรญฺจ โลกํ สยํ อภิญฺญา สจฺฉิกตฺวา ปเวเทนฺตีติ สเจ
ตสฺส โภโต สตฺถุโน สจฺจํ วจนํ อปณฺณกตาย มยฺหํ โยหํ น


กิญฺจิ พฺยาพาเธมิ ตสํ วา ถาวรํ วา อุภยเมตฺถ กฏคฺคาโห
ยํ จมฺหิ กาเยน สํวุโต วาจาย สํวุโต มนสา สํวุโต ยญฺจ
กายสฺส เภทา ปรํ มรณา สุคตึ สคฺคํ โลกํ อุปปชฺชิสฺสามีติ
ตสฺส ปามุชฺชํ ชายติ ปมุทิตสฺส ปีติ ชายติ ปีติมนสฺส กาโย
ปสฺสมฺภติ ปสฺสทฺธกาโย สุขํ เวทยติ สุขิโน จิตฺตํ สมาธิยติ
อยํ โข คามณิ ธมฺมสมาธิ ตตฺร เจ ตฺวํ จิตฺตสมาธึ
ปฏิลเภยฺยาสิ เอวํ ตฺวํ อิมํ กงฺขาธมฺมํ ปชเหยฺยาสิ
สโข โส คามณิ อริยสาวโก เอวํ วิคตาภิชฺโฌ
วิคตพฺยาปาโท อสมฺมูโฬฺห สมฺปชาโน ปฏิสฺสโต เมตฺตาสหคเตน
เจตสา เอกํ ทิสํ ผริตฺวา วิหรติ ตถา ทุติยํ ตถา
ตติยํ ตถา จตุตฺถํ อิติ อุทฺธมโธ ติริยํ สพฺพธิ สพฺพตฺตตาย
สพฺพาวนฺตํ โลกํ เมตฺตาสหคเตน เจตสา วิปุเลน มหคฺคเตน
อปฺปมาเณน อเวเรน อพฺยาปชฺเฌน ผริตฺวา วิหรติ โส อิติ
ปฏิสญฺจิกฺขติ ยฺวายํ สตฺถา เอวํวาที เอวํทิฏฺฐิ อตฺถิ ทินฺนํ
อตฺถิ ยิฏฺฐํ อตฺถิ หุตํ อตฺถิ สุกตทุกฺกฏานํ กมฺมานํ ผลํฐ
วิปาโก อตฺถิ อยํ โลโก อตฺถิ ปโร โลโก อตฺถิ มาตา
อตฺถิ ปิตา อตฺถิ สตฺตา โอปปาติกา อตฺถิ โลเก สมณพฺราหฺมณา
สมฺมคฺคตา สมฺมาปฏิปนฺนา เย อิมญฺจ โลกํ
ปรญฺจ โลกํ สยํ อภิญฺญา สจฺฉิกตฺวา ปเวเทนฺตีติ สเจ



ตสฺส โภโต สตฺถุโน สจฺจํ วจนํ อปณฺณกตาย มยฺหํ โยหํ น
กิญฺจิ พฺยาพาเธมิ ตสํ วา ถาวรํ วา อุภยเมตฺถ กฏคฺคาโห
ยญฺจมฺหิ กาเยน สํวุโต วาจาย สํวุโต มนสา สํวุโต ยญฺจ
กายสฺส เภทา ปรํ มรณา สุคตึ สคฺคํ โลกํ อุปปชฺชิสฺสามีติ
ตสฺส ปามุชฺชํ ชายติ ปมุทิตสฺส ปีติ ชายติ ปีติมนสฺส กาโย
ปสฺสมฺภติ ปสฺสทฺธกาโย สุขํ เวทยติ สุขิโน จิตฺตํ สมาธิยติ
อยํ โข คามณิ ธมฺมสมาธิ ตตฺร เจ ตฺวํ จิตฺตสมาธึ
ปฏิลเภยฺยาสิ เอวํ ตฺวํ อิมํ กงฺขาธมฺมํ ปชเหยฺยาสิ
สโข โส คามณิ อริยสาวโก เอวํ วิคตาภิชฺโฌ
วิคตพฺยาปาโท อสมฺมูโฬฺห สมฺปชาโน ปฏิสฺสโต เมตฺตาสหคเตน
เจตสา เอกํ ทิสํ ผริตฺวา วิหรติ ตถา ทุติยํ ตถา
ตติยํ ตถา จตุตฺถํ อิติ อุทฺธมโธ ติริยํ สพฺพธิ สพฺพตฺตตาย
สพฺพาวนฺตํ โลกํ เมตฺตาสหคเตน เจตสา วิปุเลน มหคฺคเตน
อปฺปมาเณน อเวเรน อพฺยาปชฺเฌน ผริตฺวา วิหรติ โส อิติ
ปฏิสญฺจิกฺขติ ยฺวายํ สตฺถา เอวํวาที เอวํทิฏฺฐิ กโรโต การยโต
ฉินฺทโต เฉทาปยโต ปจโต ปาจยโต โสจโต โสจยโต กิลมโต
กิลมยโต ผนฺทโต ผนฺทาปยโต ปาณมติมาปยโต อทินฺนํ อาทิยโต
สนฺธึ ฉินฺทโต นิลฺโลปํ หรโต เอกาคาริกํ กโรโต ปริปนฺเถ
ติฏฺฐโต ปรทารํ คจฺฉโต มุสา ภณโต กโรโต น กรียติ ปาปํ
ขุรปริยนฺเตน เจปิ จกฺเกน โย อิมิสฺสา ปฐวิยา ปาเณ เอกํ


มํสขลํ เอกํ มํสปุญฺชํ กเรยฺย นตฺถิ ตโตนิทานํ ปาปํ นตฺถิ
ปาปสฺส อาคโม ทกฺขิณํ เจปิ คงฺคาย ตีรํ คจฺเฉยฺย หนนฺโต
ฆาเตนฺโต ฉินฺทนฺโต เฉทาเปนฺโต ปจนฺโต ปาเจนฺโต นตฺถิ ตโตนิทานํ
ปาปํ นตฺถิ ปาปสฺส อาคโม อุตฺตรํ เจปิ คงฺคาย
ตีรํ คจฺเฉยฺย ททนฺโต ทาเปนฺโต ยชนฺโต ยาเชนฺโต นตฺถิ ตโตนิทานํ
ปุญฺญํ นตฺถิ ปุญฺญสฺส อาคโม ทาเนน ทเมน สํยเมน
สจฺจวชฺเชน นตฺถิ ปุญฺญํ นตฺถิ ปุญฺญสฺส อาคโมติ สเจ
ตสฺส โภโต สตฺถุโน สจฺจํ วจนํ อปณฺณกตาย มยฺหํ ยฺวาหํ
น กิญฺจิ พฺยาพาเธมิ ตสํ วา ถาวรํ วา อุภยเมตฺถ กฏคฺคาโห
ยญฺจมฺหิ กาเยน สํวุโต วาจาย สํวุโต มนสา สํวุโต ยญฺจ
กายสฺส เภทา ปรํ มรณา สุคตึ สคฺคํ โลกํ อุปปชฺชิสฺสามีติ
ตสฺส ปามุชฺชํ ชายติ ปมุทิตสฺส ปีติ ชายติ ปีติมนสฺส กาโย
ปสฺสมฺภติ ปสฺสทฺธกาโย สุขํ เวทยติ สุขิโน จิตฺตํ สมาธิยติ
อยํ โข คามณิ ธมฺมสมาธิ ตตฺร เจ ตฺวํ จิตฺตสมาธึ
ปฏิลเภยฺยาสิ เอวํ ตฺวํ อิมํ กงฺขาธมฺมํ ปชเหยฺยาสิ
สโข โส คามณิ อริยสาวโก เอวํ วิคตาภิชฺโฌ
วิคตพฺยาปาโท อสมฺมูโฬฺห สมฺปชาโน ปฏิสฺสโต เมตฺตาสหคเตน
เจตสา เอกํ ทิสํ ผริตฺวา วิหรติ ตถา ทุติยํ ตถา ตติยํ
ตถา จตุตฺถํ อิติ อุทฺธมโธ ติริยํ สพฺพธิ สพฺพตฺตตาย
สพฺพาวนฺตํ โลกํ เมตฺตาสหคเตน เจตสา วิปุเลน มหคฺคเตน


อปฺปมาเณน อเวเรน อพฺยาปชฺเฌน ผริตฺวา วิหรติ โส อิติ
ปฏิสญฺจิกฺขติ ยฺวายํ สตฺถา เอวํวาที เอวํทิฏฺฐิ กโรโต การยโต
ฉินฺทโต เฉทาปยโต ปจโต ปาจยโต โสจโต โสจยโต กิลมโต
กิลมยโต ผนฺทโต ผนฺทาปยโต ปาณมติมาปยโต อทินฺนํ อาทิยโต
สนฺธึ ฉินฺทโต นิลฺโลปํ หรโต เอกาคาริกํ กโรโต ปริปนฺเถ
ติฏฺฐโต ปรทารํ คจฺฉโต มุสา ภณโต กโรโต กรียติ ปาปํ
ขุรปริยนฺเตน เจปิ จกฺเกน โย อิมิสฺสา ปฐวิยา ปาเณ เอกํ
มํสขลํ เอกํ มํสปุญฺชํ กเรยฺย อตฺถิ ตโตนิทานํ ปาปํ อตฺถิ
ปาปสฺส อาคโม ทกฺขิณํ เจปิ คงฺคาย ตีรํ คจฺเฉยฺย หนนฺโต
ฆาเตนฺโต ฉินฺทนฺโต เฉทาเปนฺโต ปจนฺโต ปาเจนฺโต อตฺถิ
ตโตนิทานํ ปาปํ อตฺถิ ปาปสฺส อาคโม อุตฺตรํ เจปิ คงฺคาย
ตีรํ คจฺเฉยฺย ททนฺโต ทาเปนฺโต ยชนฺโต ยาเชนฺโต อตฺถิ
ตโตนิทานํ ปุญฺญํ อตฺถิ ปุญฺญสฺส อาคโม ทาเนน ทเมน
สํยเมน สจฺจวชฺเชน อตฺถิ ปุญฺญํ อตฺถิ ปุญฺญสฺส อาคโมติ
สเจ ตสฺส โภโต สตฺถุโน สจฺจํ วจนํ อปณฺณกตาย มยฺหํ
ยฺวาหํ น กิญฺจิ พฺยาพาเธมิ ตสํ วา ถาวรํ วา อุภยเมตฺถ
กฏคฺคาโห ยญฺจมฺหิ กาเยน สํวุโต วาจาย สํวุโต มนสา
สํวุโต ยญฺจ กายสฺส เภทา ปรํ มรณา สุคตึ สคฺคํ โลกํ
อุปปชฺชิสฺสามีติ ตสฺส ปามุชฺชํ ชายติ ปมุทิตสฺส ปีติ ชายติ
ปีติมนสฺส กาโย ปสฺสมฺภติ ปสฺสทฺธกาโย สุขํ เวทยติ สุขิโน


จิตฺตํ สมาธิยติ อยํ โข คามณิ ธมฺมสมาธิ ตตฺร เจ ตฺวํ
จิตฺตสมาธึ ปฏิลเภยฺยาสิ เอวํ ตฺวํ อิมํ กงฺขาธมฺมํ ปชเหยฺยาสิ
สโข โส คามณิ อริยสาวโก เอวํ วิคตาภิชฺโฌ
วิคตพฺยาปาโท อสมฺมูโฬฺห สมฺปชาโน ปฏิสฺสโต กรุณาสหคเตน
เจตสา เอกํ ทิสํ ผริตฺวา วิหรติ มุทิตาสหคเตน เจตสา
เอกํ ทิสํ ผริตฺวา วิหรติ สโข โส คามณิ อริยสาวโก เอวํ
วิคตาภิชฺโฌ วิคตพฺยาปาโท อสมฺมูโฬฺห สมฺปชาโน ปฏิสฺสโต
อุเปกฺขาสหคเตน เจตสา เอกํ ทิสํ ผริตฺวา วิหรติ ตถา
ทุติยํ ตถา ตติยํ ตถา จตุตฺถํ อิติ อุทฺธมโธ ติริยํ
สพฺพธิ สพฺพตฺตตาย สพฺพาวนฺตํ โลกํ อุเปกฺขาสหคเตน เจตสา
วิปุเลน มหคฺคเตน อปฺปมาเณน อเวเรน อพฺยาปชฺเฌน ผริตฺวา
วิหรติ โส อิติ ปฏิสญฺจิกฺขติ ยฺวาหํ สตฺถา เอวํวาที เอวํทิฏฺฐิ
นตฺถิ ทินฺนํ นตฺถิ ยิฏฺฐํ นตฺถิ หุตํ นตฺถิ สุกตทุกฺกฏานํ
กมฺมานํ ผลํ วิปาโก นตฺถิ อยํ โลโก นตฺถิ ปโร โลโก
นตฺถิ มาตา นตฺถิ ปิตา นตฺถิ สตฺตา โอปปาติกา นตฺถิ
โลเก สมณพฺราหฺมณา สมฺมคฺคตา สมฺมาปฏิปนฺนา เย อิมญฺจ
โลกํ ปรญฺจ โลกํ สยํ อภิญฺญา สจฺฉิกตฺวา ปเวเทนฺตีติ
สเจ ตสฺส โภโต สตฺถุโน สจฺจํ วจนํ อปณฺณกตาย มยฺหํ
ยฺวาหํ น กิญฺจิ พฺยาพาเธมิ ตสํ วา ถาวรํ วา อุภยเมตฺถ
กฏคฺคาโห ยญฺจมฺหิ กาเยน สํวุโต วาจาย สํวุโต มนสา


สํวุโต ยญฺจ กายสฺส เภทา ปรํ มรณา สุคตึ สคฺคํ โลกํ
อุปปชฺชิสฺสามีติ ตสฺส ปามุชฺชํ ชายติ ปมุทิตสฺส ปีติ ชายติ
ปีติมนสฺส กาโย ปสฺสมฺภติ ปสฺสทฺธกาโย สุขํ เวทยติ สุขิโน
จิตฺตํ สมาธิยติ อยํ โข คามณิ ธมฺมสมาธิ ตตฺร เจ ตฺวํ
จิตฺตสมาธึ ปฏิลเภยฺยาสิ เอวํ ตฺวํ อิมํ กงฺขาธมฺมํ ปชเหยฺยาสิ
สโข โข คามณิ อริยสาวโก เอวํ วิคตาภิชฺโฌ วิคตพฺยาปาโท
อสมฺมูโฬฺห สมฺปชาโน ปฏิสฺสโต อุเปกฺขาสหคเตน
เจตสา เอกํ ทิสํ ผริตฺวา วิหรติ ตถา ทุติยํ ตถา ตติยํ
ตถา จตุตฺถํ อิติ อุทฺธมโธ ติริยํ สพฺพธิ สพฺพตฺตตาย
สพฺพาวนฺตํ โลกํ อุเปกฺขาสหคเตน เจตสา วิปุเลน มหคฺคเตน
อปฺปมาเณน อเวเรน อพฺยาปชฺเฌน ผริตฺวา วิหรติ โส อิติ
ปฏิสญฺจิกฺขติ ยฺวายํ สตฺถา เอวํวาที เอวํทิฏฺฐิ อตฺถิ ทินฺนํ
อตฺถิ ยิฏฺฐํ อตฺถิ หุตํ อตฺถิ สุกตทุกฺกฏานํ กมฺมานํ ผลํ
วิปาโก อตฺถิ อยํ โลโก อตฺถิ ปโร โลโก อตฺถิ มาตา
อตฺถิ ปิตา อตฺถิ สตฺตา โอปปาติกา อตฺถิ โลเก สมณพฺราหฺมณา
สมฺมคฺคตา สมฺมาปฏิปนฺนา เย อิมญฺจ โลกํ
ปรญฺจ โลกํ สยํ อภิญฺญา สจฺฉิกตฺวา ปเวเทนฺตีติ สเจ
ตสฺส โภโต สตฺถุโน สจฺจํ วจนํ อปณฺณกตาย มยฺหํ ยฺวาหํ
น กิญฺจิ พฺยาพาเธมิ ตสํ วา ถาวรํ วา อุภยเมตฺถ กฏคฺคาโห
ยญฺจมฺหิ กาเยน สํวุโต วาจาย สํวุโต มนสา สํวุโต ยญฺจ


กายสฺส เภทา ปรํ มรณา สุคตึ สคฺคํ โลกํ อุปปชฺชิสฺสามีติ
ตสฺส ปามุชฺชํ ชายติ ปมุทิตสฺส ปีติ ชายติ ปีติมนสฺส
กาโย ปสฺสมฺภติ ปสฺสทฺธกาโย สุขํ เวทยติ สุขิโน จิตฺตํ
สมาธิยติ อยํ โข คามณิ ธมฺมสมาธิ ตตฺร เจ ตฺวํ จิตฺตสมาธึ
ปฏิลเภยฺยาสิ เอวํ ตฺวํ อิมํ กงฺขาธมฺมํ ปชเหยฺยาสิ
สโข โส คามณิ อริยสาวโก เอวํ วิคตาภิชฺโฌ วิคตพฺยาปาโท
อสมฺมูโฬฺห สมฺปชาโน ปฏิสฺสโต อุเปกฺขาสหคเตน
เจตสา เอกํ ทิสํ ผริตฺวา วิหรติ ตถา ทุติยํ ตถา ตติยํ
ตถา จตุตฺถํ อิติ อุทฺธมโธ ติริยํ สพฺพธิ สพฺพตฺตตาย
สพฺพาวนฺตํ โลกํ อุเปกฺขาสหคเตน เจตสา วิปุเลน มหคฺคเตน
อปฺปมาเณน อเวเรน อพฺยาปชฺเฌน ผริตฺวา วิหรติ โส อิติ
ปฏิสญฺจิกฺขติ ยฺวายํ สตฺถา เอวํวาที เอวํทิฏฺฐิ กโรโต การยโต
ฉินฺทโต เฉทาปยโต ปจโต ปาจยโต โสจโต โสจยโต กิลมโต
กิลมยโต ผนฺทโต ผนฺทาปยโต ปาณมติมาปยโต อทินฺนํ อาทิยโต
สนฺธึ ฉินฺทโต นิลฺโลปํ หรโต เอกาคาริกํ กโรโต ปริปนฺเถ
ติฏฺฐโต ปรทารํ คจฺฉโต มุสา ภณโต กโรโต น กรียติ ปาปํ
ขุรปริยนฺเตน เจปิ จกฺเกน โย อิมิสฺสา ปฐวิยา ปาเณ เอกํ
มํสขลํ เอกํ มํสปุญฺชํ กเรยฺย นตฺถิ ตโตนิทานํ ปาปํ นตฺถิ
ปาปสฺส อาคโม ทกฺขิณํ เจปิ คงฺคาย ตีรํ คจฺเฉยฺย หนนฺโต
ฆาเตนฺโต ฉินฺทนฺโต เฉทาเปนฺโต ปจนฺโต ปาเจนฺโต นตฺถิ


ตโตนิทานํ ปาปํ นตฺถิ ปาปสฺส อาคโม อุตฺตรํ เจปิ
คงฺคาย ตีรํ คจฺเฉยฺย ททนฺโต ทาเปนฺโต ยชนฺโต ยาเชนฺโต
นตฺถิ ตโตนิทานํ ปุญฺญํ นตฺถิ ปุญฺญสฺส อาคโม ทาเนน
ทเมน สํยเมน สจฺจวชฺเชน นตฺถิ ปุญฺญํ นตฺถิ ปุญฺญสฺส
อาคโมติ สเจ ตสฺส โภโต สตฺถุโน สจฺจํ วจนํ อปณฺณกตาย
มยฺหํ ยฺวาหํ น กิญฺจิ พฺยาพาเธมิ ตสํ วา ถาวรํ วา
อุภยเมตฺถ กฏคฺคาโห ยญฺจมฺหิ กาเยน สํวุโต วาจาย สํวุโต
มนสา สํวุโต ยญฺจ กายสฺส เภทา ปรํ มรณา สุคตึ สคฺคํ
โลกํ อุปปชฺชิสฺสามีติ ตสฺส ปามุชฺชํ ชายติ ปมุทิตสฺส ปีติ
ชายติ ปีติมนสฺส กาโย ปสฺสมฺภติ ปสฺสทฺธกาโย สุขํ เวทยติ
สุขิโน จิตฺตํ สมาธิยติ อยํ โข คามณิ ธมฺมสมาธิ ตตฺร
เจ ตฺวํ จิตฺตสมาธึ ปฏิลเภยฺยาสิ เอวํ ตฺวํ อิมํ กงฺขาธมฺมํ
ปชเหยฺยาสิ
สโข โส คามณิ อริยสาวโก เอวํ วิคตาภิชฺโฌ วิคตพฺยาปาโท
อสมฺมูโฬฺห สมฺปชาโน ปฏิสฺสโต อุเปกฺขาสหคเตน
เจตสา เอกํ ทิสํ ผริตฺวา วิหรติ ตถา ทุติยํ ตถา ตติยํ
ตถา จตุตฺถํ อิติ อุทฺธมโธ ติริยํ สพฺพธิ สพฺพตฺตตาย
สพฺพาวนฺตํ โลกํ อุเปกฺขาสหคเตน เจตสา วิปุเลน มหคฺคเตน
อปฺปมาเณน อเวเรน อพฺยาปชฺเฌน ผริตฺวา วิหรติ โส อิติ
ปฏิสญฺจิกฺขติ ยฺวายํ สตฺถา เอวํวาที เอวํทิฏฺฐิ กโรโต การยโต


ฉินฺทโต เฉทาปยโย ปจโต ปาจยโต โสจโต โสจยโต กิลมโต
กิลมยโต ผนฺทโต ผนฺทาปยโต ปาณมติมาปยโต อทินฺนํ อาทิยโต
สนฺธึ ฉินฺทโต นิลฺโลปํ หรโต เอกาคาริกํ กโรโต ปริปนฺเถ
ติฏฺฐโต ปรทารํ คจฺฉโต มุสา ภณโต กโรโต กรียติ ปาปํ
ขุรปริยนฺเตน เจปิ จกฺเกน โย อิมิสฺสา ปฐวิยา ปาเณ เอกํ
มํสขลํ เอกํ มํสปุญฺชํ กเรยฺย อตฺถิ ตโตนิทานํ ปาปํ อตฺถิ
ปาปสฺส อาคโม ทกฺขิณํ เจปิ คงฺคาย ตีรํ คจฺเฉยฺย หนนฺโต
ฆาเตนฺโต ฉินฺทนฺโต เฉทาเปนฺโต ปจนฺโต ปาเจนฺโต อตฺถิ
ตโตนิทานํ ปาปํ อตฺถิ ปาปสฺส อาคโม อุตฺตรํ เจปิ คงฺคาย
ตีรํ คจฺเฉยฺย ททนฺโต ทาเปนฺโต ยชนฺโต ยาเชนฺโต อตฺถิ
ตโตนิทานํ ปุญฺญํ อตฺถิ ปุญฺญสฺส อาคโม ทาเนน ทเมน
สํยเมน สจฺจวชฺเชน อตฺถิ ปุญฺญํ อตฺถิ ปุญฺญสฺส อาคโมติ
สเจ ตสฺส โภโต สตฺถุโน สจฺจํ วจนํ อปณฺณกตาย มยฺหํ
ยฺวาหํ น กิญฺจิ พฺยาพาเธมิ ตสํ วา ถาวรํ วา อุภยเมตฺถ
กฏคฺคาโห ยญฺจมฺหิ กาเยน สํวุโต วาจาย สํวุโต มนสา
สํวุโต ยญฺจ กายสฺส เภทา ปรํ มรณา สุคตึ สคฺคํ โลกํ
อุปปชฺชิสฺสามีติ ตสฺส ปามุชฺชํ ชายติ ปมุทิตสฺส ปีติ ชายติ
ปีติมนสฺส กาโย ปสฺสมฺภติ ปสฺสทฺธกาโย สุขํ เวทยติ สุขิโน
จิตฺตํ สมาธิยติ อยํ โข คามณิ ธมฺมสมาธิ ตตฺร เจ ตฺวํ
จิตฺตสมาธึ ปฏิลเภยฺยาสิ เอวํ ตฺวํ อิมํ กงฺขาธมฺมํ ปชเหยฺยาสีติ


เอวํ วุตฺเต ปาฏลิโย คามณี ภควนฺตํ เอตทโวจ อภิกฺกนฺตํ ภนฺเต
อภิกฺกนฺตํ ภนฺเต เป อชฺชตคฺเค ปาณุเปตํ สรณงฺคตนฺติ
เตรสมํ
คามณิสํยุตฺตํ สมตฺตํ
ตสฺสุทฺทานํ
จณฺฑปุตฺโต โยธาชีโว หตฺถิ หโย จ ภูมโก
เทสนาสงฺขา กุลํ มณิจูฬํ คนฺธภกราสิยปาฏลีติ





อสงฺขตสํยุตฺตสฺส ปฐมวคฺโค
เอวมฺเม สุตํ เอกํ สมยํ ภควา สาวตฺถิยํ วิหรติ
เชตวเน อนาถปิณฺฑิกสฺส อาราเม ตตฺร โข ภควา ภิกฺขู อามนฺเตสิ
ภิกฺขโวติ ภทนฺเตติ เต ภิกฺขู ภควโต ปจฺจสฺโสสุํ ภควา
เอตทโวจ อสงฺขตญฺจ โว ภิกฺขเว เทสิสฺสามิ อสงฺขตคามิญฺจ
มคฺคํ ตํ สุณาถ กตมญฺจ ภิกฺขเว อสงฺขตํ โย ภิกฺขเว
ราคกฺขโย โทสกฺขโย โมหกฺขโย อิทํ วุจฺจติ ภิกฺขเว อสงฺขตํ
กตโม จ ภิกฺขเว อสงฺขตคามิมคฺโค กายคตาสติ อยํ วุจฺจติ
ภิกฺขเว อสงฺขตคามิมคฺโค อิติ โข ภิกฺขเว เทสิตํ โว มยา
อสงฺขตํ เทสิโต อสงฺขตคามิมคฺโค ยํ ภิกฺขเว สตฺถารา
กรณียํ สาวกานํ หิเตสินา อนุกมฺปเกน อนุกมฺปํ อุปาทาย กตํ
โว ตํ มยา เอตานิ ภิกฺขเว รุกฺขมูลานิ เอตานิ สุญฺญาคารานิ
ฌายถ ภิกฺขเว มา ปมาทตฺถ มา ปจฺฉา วิปฺปฏิสาริโน
อหุวตฺถ อยํ โว อมฺหากํ อนุสาสนีติ
อสงฺขตญฺจ โว ภิกฺขเว เทสิสฺสามิ อสงฺขตคามิญฺจ
มคฺคํ ตํ สุณาถ กตมญฺจ ภิกฺขเว อสงฺขตํ โย ภิกฺขเว
ราคกฺขโย โทสกฺขโย โมหกฺขโย อิทํ วุจฺจติ ภิกฺขเว อสงฺขตํ
กตโม จ ภิกฺขเว อสงฺขตคามิมคฺโค สมโถ จ วิปสฺสนา จ
อยํ วุจฺจติ ภิกฺขเว อสงฺขตคามิมคฺโค เป


กตโม จ ภิกฺขเว อสงฺขตคามิมคฺโค สวิตกฺกสวิจาโร
สมาธิ อวิตกฺกวิจารมตฺโต สมาธิ อวิตกฺกอวิจาโร สมาธิ
อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค สุญฺญโต สมาธิ
อนิมิตฺโต สมาธิ อปฺปณิหิโต สมาธิ อยํ วุจฺจติ ภิกฺขเว
อสงฺขตคามิมคฺโค
กตโม จ ภิกฺขเว อสงฺขตคามิมคฺโค จตฺตาโร
สติปฏฺฐานา อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค จตฺตาโร
สมฺมปฺปธานา อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค จตฺตาโร
อิทฺธิปาทา อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค ปญฺจินฺทฺริยานิ
อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค ปญฺจ พลานิ
อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค สตฺต โพชฺฌงฺคา
อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อริโย อฏฺฐงฺคิโก
มคฺโค อยํ วุจฺจติ ภิกฺขเว อสงฺขตคามิมคฺโค อิติ โข


ภิกฺขเว เทสิตํ โว มยา อสงฺขตํ เทสิโต อสงฺขตคามิมคฺโค
ยํ ภิกฺขเว สตฺถารา กรณียํ สาวกานํ หิเตสินา อนุกมฺปเกน
อนุกมฺปํ อุปาทาย กตํ โว ตํ มยา เอตานิ ภิกฺขเว รุกฺขมูลานิ
เอตานิ สุญฺญาคารานิ ฌายถ ภิกฺขเว มา ปมาทตฺถ มา
ปจฺฉา วิปฺปฏิสาริโน อหุวตฺถ อยํ โว อมฺหากํ อนุสาสนีติ
นิพฺพานสํยุตฺตสฺส ปฐโม วคฺโค
ตสฺสุทฺทานํ
กาโย สมโถ วิตกฺโก สุญฺญตา สติปฏฺฐานา
สมฺมปฺปธานา อิทฺธิปาทา อินฺทฺริยา พลโพชฺฌงฺคา
มคฺเคน เอกาทสมํ ทสุทฺทานํ ปวุจฺจติ




อสงฺขตสํยุตฺตสฺส ทุติยวคฺโค
อสงฺขตญฺจ โว ภิกฺขเว เทสิสฺสามิ อสงฺขตคามิญฺจ
มคฺคํ ตํ สุณาถ กตมญฺจ ภิกฺขเว อสงฺขตํ โย ภิกฺขเว
ราคกฺขโย โทสกฺขโย โมหกฺขโย อิทํ วุจฺจติ ภิกฺขเว อสงฺขตํ
กตโม จ ภิกฺขเว อสงฺขตคามิมคฺโค สมโถ อยํ วุจฺจติ ภิกฺขเว
อสงฺขตคามิมคฺโค อิติ โข ภิกฺขเว เทสิตํ โว มยา อสงฺขตํ
เทสิโต อสงฺขตคามิมคฺโค ยํ ภิกฺขเว สตฺถารา กรณียํ สาวกานํ
หิเตสินา อนุกมฺปเกน อนุกมฺปํ อุปาทาย กตํ โว ตํ มยา
เอตานิ ภิกฺขเว รุกฺขมูลานิ เอตานิ สุญฺญาคารานิ ฌายถ
ภิกฺขเว มา ปมาทตฺถ มา ปจฺฉา วิปฺปฏิสาริโน อหุวตฺถ
อยํ โว อมฺหากํ อนุสาสนีติ
อสงฺขตญฺจ โว ภิกฺขเว เทสิสฺสามิ อสงฺขตคามิญฺจ
มคฺคํ ตํ สุณาถ กตมญฺจ ภิกฺขเว อสงฺขตํ โย ภิกฺขเว
ราคกฺขโย โทสกฺขโย โมหกฺขโย อิทํ วุจฺจติ ภิกฺขเว อสงฺขตํ
กตโม จ ภิกฺขเว อสงฺขตคามิมคฺโค วิปสฺสนา อยํ วุจฺจติ
ภิกฺขเว อสงฺขตคามิมคฺโค อิติ โข ภิกฺขเว เทสิตํ โว มยา
อสงฺขตํ เป อยํ โว อมฺหากํ อนุสาสนีติ เป
กตโม จ ภิกฺขเว อสงฺขตคามิมคฺโค สวิตกฺโก
สวิจาโร สมาธิ อยํ วุจฺจติ ภิกฺขเว อสงฺขตคามิมคฺโค


กตโม จ ภิกฺขเว อสงฺขตคามิมคฺโค อวิตกฺโก วิจารมตฺโต
สมาธิ อยํ วุจฺจติ ภิกฺขเว อสงฺขตคามิมคฺโค เป
กตโม จ ภิกฺขเว อสงฺขตคามิมคฺโค อวิตกฺโก
อวิจาโร สมาธิ อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค สุญฺญโต
สมาธิ อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อนิมิตฺโต
สมาธิ อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อปฺปณิหิโต
สมาธิ อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ กาเย กายานุปสฺสี วิหรติ อาตาปี สมฺปชาโน สติมา
วิเนยฺย โลเก อภิชฺฌาโทมนสฺสํ อยํ วุจฺจติ ภิกฺขเว อสงฺขตคามิมคฺโค
เป
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ เวทนาสุ เวทนานุปสฺสี วิหรติ เป อยํ วุจฺจติ ภิกฺขเว
อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ จิตฺเต จิตฺตานุปสฺสี วิหรติ เป อยํ วุจฺจติ ภิกฺขเว
อสงฺขตคามิมคฺโค


กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ ธมฺเมสุ ธมฺมานุปสฺสี วิหรติ เป อยํ วุจฺจติ ภิกฺขเว
อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ อนุปฺปนฺนานํ ปาปกานํ อกุสลานํ ธมฺมานํ อนุปฺปาทาย ฉนฺทํ
ชเนติ วายมติ วิริยํ อารภติ จิตฺตํ ปคฺคณฺหาติ ปทหติ
อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ อุปฺปนฺนานํ ปาปกานํ อกุสลานํ ธมฺมานํ ปหานาย ฉนฺทํ
ชเนติ วายมติ วิริยํ อารภติ จิตฺตํ ปคฺคณฺหาติ ปทหติ
อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ อนุปฺปนฺนานํ กุสลานํ ธมฺมานํ อุปฺปาทาย ฉนฺทํ ชเนติ
วายมติ วิริยํ อารภติ จิตฺตํ ปคฺคณฺหาติ ปทหติ อยํ วุจฺจติ
ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ อุปฺปนฺนานํ กุสลานํ ธมฺมานํ ฐิติยา อสมฺโมสาย ภิยฺโยภาวาย
เวปุลฺลาย ภาวนาย ปาริปูริยา ฉนฺทํ ชเนติ วายมติ วิริยํ อารภติ
จิตฺตํ ปคฺคณฺหาติ ปทหติ อยํ วุจฺจติ ภิกฺขเว อสงฺขตคามิมคฺโค


กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ ฉนฺทสมาธิปธานสงฺขารสมนฺนาคตํ อิทฺธิปาทํ ภาเวติ อยํ
วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ วิริยสมาธิปธานสงฺขารสมนฺนาคตํ อิทฺธิปาทํ ภาเวติ อยํ
วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ จิตฺตสมาธิปธานสงฺขารสมนฺนาคตํ อิทฺธิปาทํ ภาเวติ อยํ
วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ วีมํสาสมาธิปธานสงฺขารสมนฺนาคตํ อิทฺธิปาทํ ภาเวติ อยํ
วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ สทฺธินฺทฺริยํ ภาเวติ วิเวกนิสฺสิตํ วิราคนิสฺสิตํ นิโรธนิสฺสิตํ
โวสฺสคฺคปริณามึ อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ วิริยินฺทฺริยํ ภาเวติ วิเวกนิสฺสิตํ เป อยํ วุจฺจติ ภิกฺขเว
อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว ภิกฺขุ
สตินฺทฺริยํ ภาเวติ เป อยํ วุจฺจติ ภิกฺขเว อสงฺขตคามิมคฺโค


กตโม จ ภิกฺขเว อสงฺขตคามิมคฺโค อิธ ภิกฺขเว ภิกฺขุ
สมาธินฺทฺริยํ ภาเวติ เป อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ ปญฺญินฺทฺริยํ ภาเวติ วิเวกนิสฺสิตํ วิราคนิสฺสิตํ นิโรธนิสฺสิตํ
โวสฺสคฺคปริณามึ อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ สทฺธาพลํ ภาเวติ วิเวกนิสฺสิตํ เป อยํ วุจฺจติ ภิกฺขเว
อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว ภิกฺขุ
วิริยพลํ ภาเวติ เป อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ สติพลํ ภาเวติ เป อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว ภิกฺขุ
สมาธิพลํ ภาเวติ เป อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ ปญฺญาพลํ ภาเวติ วิเวกนิสฺสิตํ วิราคนิสฺสิตํ นิโรธนิสฺสิตํ
โวสฺสคฺคปริณามึ อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ สติสมฺโพชฺฌงฺคํ ภาเวติ วิเวกนิสฺสิตํ วิราคนิสฺสิตํ นิโรธนิสฺสิตํ
โวสฺสคฺคปริณามึ อยํ วุจฺจติ ภิกฺขเว อสงฺขตคามิมคฺโค


กตโม จ ภิกฺขเว อสงฺขตคามิมคฺโค อิธ ภิกฺขเว ภิกฺขุ
ธมฺมวิจยสมฺโพชฺฌงฺคํ ภาเวติ เป วิริยสมฺโพชฺฌงฺคํ ภาเวติ เป
ปีติสมฺโพชฺฌงฺคํ ภาเวติ เป ปสฺสทฺธิสมฺโพชฺฌงฺคํ ภาเวติ เป
สมาธิสมฺโพชฺฌงฺคํ ภาเวติ เป อุเปกฺขาสมฺโพชฺฌงฺคํ ภาเวติ
วิเวกนิสฺสิตํ วิราคนิสฺสิตํ นิโรธนิสฺสิตํ โวสฺสคฺคปริณามึ อยํ วุจฺจติ
ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ สมฺมาทิฏฺฐึ ภาเวติ วิเวกนิสฺสิตํ วิราคนิสฺสิตํ นิโรธนิสฺสิตํ
โวสฺสคฺคปริณามึ อยํ วุจฺจติ ภิกฺขเว อสงฺขตคามิมคฺโค
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ สมฺมาสงฺกปฺปํ ภาเวติ สมฺมาวาจํ ภาเวติ สมฺมากมฺมนฺตํ
ภาเวติ สมฺมาอาชีวํ ภาเวติ สมฺมาวายามํ ภาเวติ
สมฺมาสตึ ภาเวติ
กตโม จ ภิกฺขเว อสงฺขตคามิมคฺโค อิธ ภิกฺขเว
ภิกฺขุ สมฺมาสมาธึ ภาเวติ วิเวกนิสฺสิตํ วิราคนิสฺสิตํ นิโรธนิสฺสิตํ
โวสฺสคฺคปริณามึ อยํ วุจฺจติ ภิกฺขเว อสงฺขตคามิมคฺโค อิติ
โข ภิกฺขเว เทสิตํ โว มยา อสงฺขตํ เทสิโต อสงฺขตคามิมคฺโค
ยํ ภิกฺขเว สตฺถารา กรณียํ สาวกานํ หิเตสินา อนุกมฺปเกน
อนุกมฺปํ อุปาทาย กตํ โว ตํ มยา เอตานิ ภิกฺขเว รุกฺขมูลานิ
เอตานิ สุญฺญาคารานิ ฌายถ ภิกฺขเว มา ปมาทตฺถ มา


ปจฺฉา วิปฺปฏิสาริโน อหุวตฺถ อยํ โว อมฺหากํ อนุสาสนีติ
อนตญฺจ โว ภิกฺขเว เทสิสฺสามิ อนตคามิญฺจ มคฺคํ
ตํ สุณาถ กตมญฺจ ภิกฺขเว อนตํ เป ยถา อสงฺขตํ
วิตฺถาริตํ ตถา วิตฺถาเรตพฺพํ
อนาสวญฺจ โว ภิกฺขเว เทสิสฺสามิ อนาสวคามิญฺจ
มคฺคํ ตํ สุณาถ กตมญฺจ ภิกฺขเว อนาสวํ เป
สจฺจญฺจ โว ภิกฺขเว เทสิสฺสามิ สจฺจคามิญฺจ มคฺคํ
ตํ สุณาถ กตมญฺจ ภิกฺขเว สจฺจํ เป
ปารญฺจ โว ภิกฺขเว เทสิสฺสามิ ปารคามิญฺจ มคฺคํ
ตํ สุณาถ กตมญฺจ ภิกฺขเว ปารํ เป
นิปุณญฺจ โว ภิกฺขเว เทสิสฺสามิ นิปุณคามิญฺจ มคฺคํ
ตํ สุณาถ กตมญฺจ ภิกฺขเว นิปุณํ เป
สุทุทฺทสญฺจ โว ภิกฺขเว เทสิสฺสามิ สุทุทฺทสคามิญฺจ
มคฺคํ ตํ สุณาถ กตมญฺจ ภิกฺขเว สุทุทฺทสํ เป
อชชฺชรญฺจ โว ภิกฺขเว เทสิสฺสามิ อชชฺชรคามิญฺจ
มคฺคํ ตํ สุณาถ กตมญฺจ ภิกฺขเว อชชฺชรํ เป
ธุวญฺจ โว ภิกฺขเว เทสิสฺสามิ ธุวคามิญฺจ มคฺคํ
ตํ สุณาถ กตมญฺจ ภิกฺขเว ธุวํ เป
อปโลกินญฺจ โว ภิกฺขเว เทสิสฺสามิ อปโลกินคามิญฺจ
มคฺคํ ตํ สุณาถ กตมญฺจ ภิกฺขเว อปโลกินํ เป



อนิทสฺสนญฺจ โว ภิกฺขเว เทสิสฺสามิ อนิทสฺสนคามิญฺจ
มคฺคํ ตํ สุณาถ กตมญฺจ ภิกฺขเว อนิทสฺสนํ เป
นิปฺปปญฺจํ จ โว ภิกฺขเว เทสิสฺสามิ นิปฺปปญฺจคามิญฺจ
มคฺคํ ตํ สุณาถ กตมญฺจ ภิกฺขเว นิปฺปปญฺจํ เป
สนฺตญฺจ โว ภิกฺขเว เทสิสฺสามิ สนฺตคามิญฺจ มคฺคํ
ตํ สุณาถ กตมญฺจ ภิกฺขเว สนฺตํ เป
อมตญฺจ โว ภิกฺขเว เทสิสฺสามิ อมตคามิญฺจ มคฺคํ
ตํ สุณาถ กตมญฺจ ภิกฺขเว อมตํ เป
ปณีตญฺจ โว ภิกฺขเว เทสิสฺสามิ ปณีตคามิญฺจ มคฺคํ
ตํ สุณาถ กตมญฺจ ภิกฺขเว ปณีตํ เป
สิวญฺจ โว ภิกฺขเว เทสิสฺสามิ สิวคามิญฺจ มคฺคํ
ตํ สุณาถ กตมญฺจ ภิกฺขเว สิวํ เป
เขมญฺจ โว ภิกฺขเว เทสิสฺสามิ เขมคามิญฺจ มคฺคํ
ตํ สุณาถ กตมญฺจ ภิกฺขเว เขมํ เป
ตณฺหกฺขยญฺจ โว ภิกฺขเว เทสิสฺสามิ ตณฺหกฺขยคามิญฺจ
มคฺคํ ตํ สุณาถ กตมญฺจ ภิกฺขเว ตณฺหกฺขยํ เป
อจฺฉริยญฺจ โว ภิกฺขเว เทสิสฺสามิ อจฺฉริยคามิญฺจ
มคฺคํ ตํ สุณาถ กตมญฺจ ภิกฺขเว อจฺฉริยํ เป
อพฺภุตญฺจ โว ภิกฺขเว เทสิสฺสามิ อพฺภุตคามิญฺจ มคฺคํ
ตํ สุณาถ กตมญฺจ ภิกฺขเว อพฺภุตํ เป


อนีติกญฺจ โว ภิกฺขเว เทสิสฺสามิ อนีติกคามิญฺจ มคฺคํ
ตํ สุณาถ กตมญฺจ ภิกฺขเว อนีติกํ เป
อนีติกธมฺมญฺจ โว ภิกฺขเว เทสิสฺสามิ อนีติกธมฺมคามิญฺจ
มคฺคํ ตํ สุณาถ กตมญฺจ ภิกฺขเว อนีติกธมฺมํ เป
นิพฺพานญฺจ โว ภิกฺขเว เทสิสฺสามิ นิพฺพานคามิญฺจ
มคฺคํ ตํ สุณาถ กตมญฺจ ภิกฺขเว นิพฺพานํ เป
อพฺยาปชฺฌญฺจ โว ภิกฺขเว เทสิสฺสามิ
อพฺยาปชฺฌคามิญฺจ มคฺคํ ตํ สุณาถ กตมญฺจ ภิกฺขเว อพฺยาปชฺฌํ เป
วิราคญฺจ โว ภิกฺขเว เทสิสฺสามิ วิราคคามิญฺจ มคฺคํ
ตํ สุณาถ กตโม จ ภิกฺขเว วิราโค เป
สุทฺธิญฺจ โว ภิกฺขเว เทสิสฺสามิ สุทฺธิคามิญฺจ มคฺคํ ตํ
สุณาถ กตมา จ ภิกฺขเว สุทฺธิ เป
มุตฺติญฺจ โว ภิกฺขเว เทสิสฺสามิ มุตฺติคามิญฺจ มคฺคํ
ตํ สุณาถ กตมา จ ภิกฺขเว มุตฺติ เป
อนาลยญฺจ โว ภิกฺขเว เทสิสฺสามิ อนาลยคามิญฺจ
มคฺคํ ตํ สุณาถ กตโม จ ภิกฺขเว อนาลโย เป
ทีปญฺจ โว ภิกฺขเว เทสิสฺสามิ ทีปคามิญฺจ มคฺคํ
ตํ สุณาถ กตมญฺจ ภิกฺขเว ทีปํ เป
เลณญฺจ โว ภิกฺขเว เทสิสฺสามิ เลณคามิญฺจ มคฺคํ
ตํ สุณาถ กตมญฺจ ภิกฺขเว เลณํ เป



ตาณญฺจ โว ภิกฺขเว เทสิสฺสามิ ตาณคามิญฺจ มคฺคํ
ตํ สุณาถ กตมญฺจ ภิกฺขเว ตาณํ เป
สรณญฺจ โว ภิกฺขเว เทสิสฺสามิ สรณคามิญฺจ มคฺคํ
ตํ สุณาถ กตมญฺจ ภิกฺขเว สรณํ เป
ปรายนญฺจ โว ภิกฺขเว เทสิสฺสามิ ปรายนคามิญฺจ มคฺคํ
ตํ สุณาถ กตมญฺจ ภิกฺขเว ปรายนํ โย ภิกฺขเว ราคกฺขโย
โทสกฺขโย โมหกฺขโย อิทํ วุจฺจติ ภิกฺขเว ปรายนํ กตโม
จ ภิกฺขเว ปรายนคามิมคฺโค กายคตาสติ อยํ วุจฺจติ ภิกฺขเว
ปรายนคามิมคฺโค อิติ โข ภิกฺขเว เทสิตํ โว มยา ปรายนํ
เทสิโต ปรายนคามิมคฺโค ยํ ภิกฺขเว สตฺถารา กรณียํ สาวกานํ
หิเตสินา อนุกมฺปเกน อนุกมฺปํ อุปาทาย กตํ โว ตํ มยา
เอตานิ ภิกฺขเว รุกฺขมูลานิ เอตานิ สุญฺญาคารานิ ฌายถ ภิกฺขเว
มา ปมาทตฺถ มา ปจฺฉา วิปฺปฏิสาริโน อหุวตฺถ อยํ โว
อมฺหากํ อนุสาสนีติ ยถา อสงฺขตํ วิตฺถาริตํ ตถา วิตฺถาเรตพฺพํ
ทุติโย วคฺโค สมตฺโต
ตสฺสุทฺทานํ
อสงฺขตํ อนตํ อนาสวํ สจฺจญฺจ ปารํ นิปุณํ สุทุทฺทสํ
อชชฺชรนฺตํ ธุวํ อปโลกินํ อนิทสฺสนํ นิปฺปปญฺจสนฺตํ
อมตํ ปณีตญฺจ สิวญฺจ เขมํ ตณฺหกฺขโย อจฺฉริยญฺจ อพฺภุตํ
อนีติกํ อนีติกธมฺมํ นิพฺพานเมตํ สุคเตน เทสิตํ



อพฺยาปชฺโฌ วิราโค จ สุทฺธิ มุตฺติ อนาลโย
ทีปํ เลณญฺจ ตาณญฺจ สรณญฺจ ปรายนนฺติ
อสงฺขตสํยุตฺตํ สมตฺตํ



อพฺยากตสํยุตฺตํ
เอกํ สมยํ ภควา สาวตฺถิยํ วิหรติ เชตวเน อนาถปิณฺฑิกสฺส
อาราเม เตน โข ปน สมเยน เขมา ภิกฺขุนี โกสเลสุ
จาริกํ จรมานา อนฺตรา จ สาวตฺถึ อนฺตรา จ สาเกตํ โตรณวตฺถุสฺมึ
วาสํ อุปคตา โหติ อถ โข ราชา ปเสนทิโกสโล
สาเกตา สาวตฺถึ คจฺฉนฺโต อนฺตรา จ สาวตฺถึ อนฺตรา จ สาเกตํ
โตรณวตฺถุสฺมึ เอกรตฺติวาสํ อุปคจฺฉติ อถ โข ราชา ปเสนทิโกสโล
อญฺญตรํ ปุริสํ อามนฺเตสิ เอหิ ตฺวํ อมฺโภ ปุริส โตรณวตฺถุสฺมึ
ตถารูปํ สมณํ วา พฺราหฺมณํ วา ชาน ยมหํ อชฺช
ปยิรุปาเสยฺยนฺติ เอวํ เทวาติ โข โส ปุริโส รญฺโญ ปเสนทิโกสลสฺส
ปฏิสฺสุตฺวา เกวลกปฺปํ โตรณวตฺถุํ อาหิณฺฑนฺโต นาทฺทส
ตถารูปํ สมณํ วา พฺราหฺมณํ วา ยํ ราชา ปเสนทิโกสโล
ปยิรุปาเสยฺย
อทฺทสา โข โส ปุริโส เขมํ ภิกฺขุนึ โตรณวตฺถุสฺมึ
วาสํ อุปคตํ ทิสฺวาน เยน ราชา ปเสนทิโกสโล เตนุปสงฺกมิ
อุปสงฺกมิตฺวา ราชานํ ปเสนทิโกสลํ เอตทโวจ นตฺถิ โข เทว
โตรณวตฺถุสฺมึ ตถารูโป สมโณ วา พฺราหฺมโณ วา ยํ เทโว
ปยิรุปาเสยฺย อตฺถิ จ โข เทว เขมา นาม ภิกฺขุนี ตสฺส
ภควโต สาวิกา อรหโต สมฺมาสมฺพุทฺธสฺส ตสฺสา โข ปน




อยฺยาย เอวํกลฺยาโณ กิตฺติสทฺโท อพฺภุคฺคโต ปณฺฑิตา พฺยตฺตา
เมธาวินี พหุสฺสุตา จิตฺตกถี กลฺยาณปฏิภาณาติ ตํ เทโว
ปยิรุปาสตูติ
อถ โข ราชา ปเสนทิโกสโล เยน เขมา ภิกฺขุนี
เตนุปสงฺกมิ อุปสงฺกมิตฺวา เขมํ ภิกฺขุนึ อภิวาเทตฺวา เอกมนฺตํ
นิสีทิ เอกมนฺตํ นิสินฺโน โข ราชา ปเสนทิโกสโล เขมํ ภิกฺขุนึ
เอตทโวจ กึ นุ โข อยฺเย โหติ ตถาคโต ปรํ มรณาติ
อพฺยากตํ โข เอตํ มหาราช ภควตา โหติ ตถาคโต ปรํ มรณาติ
กึ ปนยฺเย น โหติ ตถาคโต ปรํ มรณาติ เอตมฺปิ โข มหาราช
อพฺยากตํ ภควตา น โหติ ตถาคโต ปรํ มรณาติ กึ นุ
โข อยฺเย โหติ จ น จ โหติ ตถาคโต ปรํ มรณาติ
อพฺยากตํ โข เอตํ มหาราช ภควตา โหติ จ น จ โหติ ตถาคโต
ปรํ มรณาติ กึ ปนยฺเย เนว โหติ น น โหติ ตถาคโต
ปรํ มรณาติ เอตมฺปิ โข มหาราช อพฺยากตํ ภควตา เนว
โหติ น น โหติ ตถาคโต ปรํ มรณาติ
กึ นุ โข อยฺเย โหติ ตถาคโต ปรํ มรณาติ อิติ
ปุฏฺฐา สมานา อพฺยากตํ โข เอตํ มหาราช ภควตา โหติ ตถาคโต
ปรํ มรณาติ วเทสิ กึ ปนยฺเย น โหติ ตถาคโต ปรํ มรณาติ
อิติ ปุฏฺฐา สมานา เอตมฺปิ โข มหาราช อพฺยากตํ ภควตา น
โหติ ตถาคโต ปรํ มรณาติ วเทสิ กึ นุ โข อยฺเย โหติ



จ น จ โหติ ตถาคโต ปรํ มรณาติ อิติ ปุฏฺฐา สมานา
อพฺยากตํ โข เอตํ มหาราช ภควตา โหติ จ น จ โหติ
ตถาคโต ปรํ มรณาติ วเทสิ กึ ปนยฺเย เนว โหติ น น
โหติ ตถาคโต ปรํ มรณาติ อิติ ปุฏฺฐา สมานา เอตมฺปิ โข
มหาราช อพฺยากตํ ภควตา เนว โหติ น น โหติ ตถาคโต ปรํ
มรณาติ วเทสิ โก นุ โข อยฺเย เหตุ โก ปจฺจโย เยเนตํ
อพฺยากตํ ภควตาติ
เตนหิ มหาราช ตญฺเญเวตฺถ ปฏิปุจฺฉิสฺสามิ ยถา เต
ขเมยฺย ตถา นํ พฺยากเรยฺยาสิ ตํ กึ มญฺญสิ มหาราช อตฺถิ เต
โกจิ คณโก วา มุทฺทิโก วา สงฺขายโก วา โย ปโหติ คงฺคาย
วาลิกํ คเณตุํ เอตฺตกา วาลิกา อิติ วา เอตฺตกานิ วาลิกสตานิ
อิติ วา เอตฺตกานิ วาลิกสหสฺสานิ อิติ วา เอตฺตกานิ วาลิกสตสหสฺสานิ
อิติ วาติ โน เหตํ อยฺเย อตฺถิ ปน เต โกจิ คณโก
วา มุทฺทิโก วา สงฺขายโก วา โย ปโหติ มหาสมุทฺเท อุทกํ
คเณตุํ เอตฺตกานิ อุทกาฬฺหกานิ อิติ วา เอตฺตกานิ อุทกาฬฺหกสตานิ
อิติ วา เอตฺตกานิ อุทกาฬฺหกสหสฺสานิ อิติ วา เอตฺตกานิ
อุทกาฬฺหกสตสหสฺสานิ อิติ วาติ โน เหตํ อยฺเย ตํ กิสฺส
เหตุ มหยฺเย สมุทฺโท คมฺภีโร อปฺปเมยฺโย ทุปฺปริโยคาโหติ
เอวเมว โข มหาราช เยน รูเปน ตถาคตํ



ปญฺญาปยมาโน ปญฺญเปยฺย ตํ รูปํ ตถาคตสฺส ปหีนํ อุจฺฉินฺนมูลํ
ตาลาวตฺถุกตํ อนภาวงฺคตํ อายตึ อนุปฺปาทธมฺมํ รูปสงฺขฺยา วิมุตฺโต
โข มหาราช ตถาคโต คมฺภีโร อปฺปเมยฺโย ทุปฺปริโยคาโห เสยฺยถาปิ
มหาราช มหาสมุทฺโท โหติ ตถาคโต ปรํ มรณาติปิ น อุเปติ
น โหติ ตถาคโต ปรํ มรณาติปิ น อุเปติ โหติ จ น จ
โหติ ตถาคโต ปรํ มรณาติปิ น อุเปติ เนว โหติ น น โหติ
ตถาคโต ปรํ มรณาติปิ น อุเปติ ยาย เวทนาย ตถาคตํ
ปญฺญาปยมาโน ปญฺญเปยฺย สา เวทนา ตถาคตสฺส ปหีนา
อุจฺฉินฺนมูลา ตาลาวตฺถุกตา อนภาวงฺคตา อายตึ อนุปฺปาทธมฺมา
เวทนาสงฺขฺยา วิมุตฺโต โข มหาราช ตถาคโต คมฺภีโร อปฺปเมยฺโย
ทุปฺปริโยคาโห เสยฺยถาปิ มหาราช มหาสมุทฺโท โหติ ตถาคโต
ปรํ มรณาติปิ น อุเปติ น โหติ ตถาคโต ปรํ มรณาติปิ น
อุเปติ โหติ จ น จ โหติ ตถาคโต ปรํ มรณาติปิ น อุเปติ
เนว โหติ น น โหติ ตถาคโต ปรํ มรณาติปิ น อุเปติ
ยาย สญฺญาย ตถาคตํ เป เยหิ สงฺขาเรหิ ตถาคตํ ปญฺญาปยมาโน
ปญฺญเปยฺย เต สงฺขารา ตถาคตสฺส ปหีนา อุจฺฉินฺนมูลา
ตาลาวตฺถุกตา อนภาวงฺคตา อายตึ อนุปฺปาทธมฺมา สงฺขารสงฺขฺยา
วิมุตฺโต โข มหาราช ตถาคโต คมฺภีโร อปฺปเมยฺโย ทุปฺปริโยคาโห
เสยฺยถาปิ มหาราช มหาสมุทฺโท โหติ ตถาคโต ปรํ
มรณาติปิ น อุเปติ น โหติ ตถาคโต ปรํ มรณาติปิ น



อุเปติ โหติ จ น จ โหติ ตถาคโต ปรํ มรณาติปิ น อุเปติ
เนว โหติ น น โหติ ตถาคโต ปรํ มรณาติปิ น อุเปติ เยน
วิญฺญาเณน ตถาคตํ ปญฺญาปยมาโน ปญฺญเปยฺย ตํ วิญฺญาณํ
ตถาคตสฺส ปหีนํ อุจฺฉินฺนมูลํ ตาลาวตฺถุกตํ อนภาวงฺคตํ อายตึ
อนุปฺปาทธมฺมํ วิญฺญาณสงฺขฺยา วิมุตฺโต โข มหาราช ตถาคโต
คมฺภีโร อปฺปเมยฺโย ทุปฺปริโยคาโห เสยฺยถาปิ มหาราช
มหาสมุทฺโท โหติ ตถาคโต ปรํ มรณาติปิ น อุเปติ น
โหติ ตถาคโต ปรํ มรณาติปิ น อุเปติ โหติ จ น จ
โหติ ตถาคโต ปรํ มรณาติปิ น อุเปติ เนว โหติ น น
โหติ ตถาคโต ปรํ มรณาติปิ น อุเปตีติ อถ โข ราชา
ปเสนทิโกสโล เขมาย ภิกฺขุนิยา ภาสิตํ อภินนฺทิตฺวา อนุโมทิตฺวา
อุฏฺฐายาสนา เขมํ ภิกฺขุนึ อภิวาเทตฺวา ปทกฺขิณํ กตฺวา ปกฺกามิ
อถ โข ราชา ปเสนทิโกสโล อปเรน สมเยน เยน
ภควา เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ
นิสีทิ เอกมนฺตํ นิสินฺโน โข ราชา ปเสนทิโกสโล ภควนฺตํ
เอตทโวจ กึ นุ โข ภนฺเต โหติ ตถาคโต ปรํ มรณาติ
อพฺยากตํ โข เอตํ มหาราช มยา โหติ ตถาคโต ปรํ มรณาติ
กึ ปน ภนฺเต น โหติ ตถาคโต ปรํ มรณาติ เอตมฺปิ โข
มหาราช อพฺยากตํ มยา น โหติ ตถาคโต ปรํ มรณาติ
กึ นุ โข ภนฺเต โหติ จ น จ โหติ ตถาคโต ปรํ


มรณาติ อพฺยากตํ โข เอตํ มหาราช มยา โหติ จ น
จ โหติ ตถาคโต ปรํ มาณาติ กึ ปน ภนฺเต เนว โหติ
น น โหติ ตถาคโต ปรํ มรณาติ เอตมฺปิ โข มหาราช
อพฺยากตํ มยา เนว โหติ น น โหติ ตถาคโต ปรํ มรณาติ
กึ นุ โข ภนฺเต โหติ ตถาคโต ปรํ มรณาติ อิติ ปุฏฺโฐ
สมาโน อพฺยากตํ โข เอตํ มหาราช มยา โหติ ตถาคโต
ปรํ มรณาติ วเทสิ เป กึ ปน ภนฺเต เนว โหติ น น
โหติ ตถาคโต ปรํ มรณาติ อิติ ปุฏฺโฐ สมาโน เอตมฺปิ โข
มหาราช อพฺยากตํ มยา เนว โหติ น น โหติ ตถาคโต
ปรํ มรณาติ วเทสิ โก นุ โข ภนฺเต เหตุ โก ปจฺจโย
เยเนตํ อพฺยากตํ ภควตาติ
เตนหิ มหาราช ตญฺเญเวตฺถ ปฏิปุจฺฉิสฺสามิ ยถา
เต ขเมยฺย ตถา นํ พฺยากเรยฺยาสิ ตํ กึ มญฺญสิ มหาราช
อตฺถิ เต โกจิ คณโก วา มุทฺทิโก วา สงฺขายโก วา โย
ปโหติ คงฺคาย วาลิกํ คเณตุํ เอตฺตกา วาลิกา อิติ วา เป
เอตฺตกานิ วาลิกสตสหสฺสานิ อิติ วาติ โน เหตํ ภนฺเต
อตฺถิ ปน เต โกจิ คณโก วา มุทฺทิโก วา สงฺขายโก วา
โย ปโหติ มหาสมุทฺเท อุทกํ คเณตุํ เอตฺตกานิ อุทกาฬฺหกานิ
อิติ วา เป เอตฺตกานิ อุทกาฬฺหกสตสหสฺสานิ อิติ วาติ
โน เหตํ ภนฺเต ตํ กิสฺส เหตุ มหา หิ ภนฺเต สมุทฺโท



คมฺภีโร อปฺปเมยฺโย ทุปฺปริโยคาโหติ
เอวเมว โข มหาราช เยน รูเปน ตถาคตํ
ปญฺญาปยมาโน ปญฺญเปยฺย ตํ รูปํ ตถาคตสฺส ปหีนํ อุจฺฉินฺนมูลํ
ตาลาวตฺถุกตํ อนภาวงฺคตํ อายตึ อนุปฺปาทธมฺมํ รูปสงฺขฺยา
วิมุตฺโต โข มหาราช ตถาคโต คมฺภีโร อปฺปเมยฺโย ทุปฺปริโยคาโห
เสยฺยถาปิ มหาราช สมุทฺโท โหติ ตถาคโต ปรํ มรณาติปิ
น อุเปติ น โหติ ตถาคโต ปรํ มรณาติปิ น อุเปติ โหติ
จ น จ โหติ ตถาคโต ปรํ มรณาติปิ น อุเปติ เนว โหติ
น น โหติ ตถาคโต ปรํ มรณาติปิ น อุเปติ ยาย
เวทนาย ยาย สญฺญาย เยหิ สงฺขาเรหิ เยน วิญฺญาเณน
ตถาคตํ ปญฺญาปยมาโน ปญฺญเปยฺย ตํ วิญฺญาณํ ตถาคตสฺส
ปหีนํ อุจฺฉินฺนมูลํ ตาลาวตฺถุกตํ อนภาวงฺคตํ อายตึ อนุปฺปาทธมฺมํ
วิญฺญาณสงฺขฺยา วิมุตฺโต โข มหาราช ตถาคโต
คมฺภีโร อปฺปเมยฺโย ทุปฺปริโยคาโห เสยฺยถาปิ มหาราช มหาสมุทฺโท
โหติ ตถาคโต ปรํ มรณาติปิ น อุเปติ น โหติ
ตถาคโต ปรํ มรณาติปิ น อุเปติ โหติ จ น จ โหติ
ตถาคโต ปรํ มรณาติปิ น อุเปติ เนว โหติ น น โหติ
ตถาคโต ปรํ มรณาติปิ น อุเปตีติ
อจฺฉริยํ ภนฺเต อพฺภุตํ ภนฺเต ยตฺร หิ นาม
สตฺถุ เจว สาวิกาย จ อตฺเถน อตฺโถ พฺยญฺชเนน พฺยญฺชนํ


สํสนฺทิสฺสติ สเมสฺสติ น วิหายิสฺสติ ยทิทํ อคฺคปทสฺมึ เอกมิทาหํ
ภนฺเต สมยํ เขมํ ภิกฺขุนึ อุปสงฺกมิตฺวา เอตมตฺถํ อปุจฺฉึ สาปิ
เม อยฺยา เอเตหิ ปเทหิ เอเตหิ พฺยญฺชเนหิ เอตมตฺถํ พฺยากาสิ
เสยฺยถาปิ ภควา อจฺฉริยํ ภนฺเต อพฺภุตํ ภนฺเต ยตฺร หิ
นาม สตฺถุ เจว สาวิกาย จ อตฺเถน อตฺโถ พฺยญฺชเนน พฺยญฺชนํ
สํสนฺทิสฺสติ สเมสฺสติ น วิหายิสฺสติ ยทิทํ อคฺคปทสฺมึ
หนฺททานิ มยํ ภนฺเต คจฺฉาม พหุกิจฺจา มยํ พหุกรณียาติ
ยสฺสทานิ ตฺวํ มหาราช กาลํ มญฺญสีติ อถ โข ราชา ปเสนทิโกสโล
ภควโต ภาสิตํ อภินนฺทิตฺวา อนุโมทิตฺวา อุฏฺฐายาสนา
ภควนฺตํ อภิวาเทตฺวา ปทกฺขิณํ กตฺวา ปกฺกามีติ ปฐมํ
เอวมฺเม สุตํ เอกํ สมยํ ภควา เวสาลิยํ วิหรติ
มหาวเน กูฏาคารสาลายํ เตน โข ปน สมเยน อายสฺมา
อนุราโธ ภควโต อวิทูเร อรญฺญกุฏิกายํ วิหรติ อถ โข
สมฺพหุลา อญฺญติตฺถิยา ปริพฺพาชกา เยนายสฺมา อนุราโธ เตนุปสงฺกมึสุ
อุปสงฺกมิตฺวา อายสฺมตา อนุราเธน สทฺธึ สมฺโมทึสุ
สมฺโมทนียํ กถํ สาราณียํ วีติสาเรตฺวา เอกมนฺตํ นิสีทึสุ
เอกมนฺตํ นิสินฺนา โข เต อญฺญติตฺถิยา ปริพฺพาชกา อายสฺมนฺตํ
อนุราธํ เอตทโวจุํ โย โส อาวุโส อนุราธ ตถาคโต อุตฺตมปุริโส
ปรมปุริโส ปรมปตฺติปตฺโต ตํ ตถาคโต อิเมสุ จตูสุ ฐาเนสุ



ปญฺญาปยมาโน ปญฺญเปติ โหติ ตถาคโต ปรํ มรณาติ วา
น โหติ ตถาคโต ปรํ มรณาติ วา โหติ จ น จ โหติ
ตถาคโต ปรํ มรณาติ วา เนว โหติ น น โหติ ตถาคโต
ปรํ มรณาติ วาติ โย โส อาวุโส ตถาคโต อุตฺตมปุริโส
ปรมปุริโส ปรมปตฺติปตฺโต ตํ ตถาคโต อญฺญตฺร อิเมหิ จตูหิ
ฐาเนหิ ปญฺญาปยมาโน ปญฺญเปติ โหติ ตถาคโต ปรํ มรณาติ
วา น โหติ ตถาคโต ปรํ มรณาติ วา โหติ จ น จ
โหติ ตถาคโต ปรํ มรณาติ วา เนว โหติ น น โหติ
ตถาคโต ปรํ มรณาติ วาติ
เอวํ วุตฺเต เต อญฺญติตฺถิยา ปริพฺพาชกา อายสฺมนฺตํ
อนุราธํ เอตทโวจุํ โส จายํ ภิกฺขุ นโว ภวิสฺสติ อจิรปพฺพชิโต
เถโร วา ปน พาโล อพฺยตฺโตติ อถ โข เต อญฺญติตฺถิยา
ปริพฺพาชกา อายสฺมนฺตํ อนุราธํ นววาเทน จ พาลวาเทน จ
อปสาเทตฺวา อุฏฺฐายาสนา ปกฺกมึสุ อถ โข อายสฺมโต อนุราธสฺส
อจิรปกฺกนฺเตสุ อญฺญติตฺถิเยสุ ปริพฺพาชเกสุ เอตทโหสิ สเจ โข มํ
เต อญฺญติตฺถิยา ปริพฺพาชกา อุตฺตรึ ปุจฺเฉยฺยุํ กถํ พฺยากรมาโน
นุ ขฺวาหํ เตสํ อญฺญติตฺถิยานํ ปริพฺพาชกานํ วุตฺตวาที
เจว ภควโต อสฺสํ น จ ภควนฺตํ อภูเตน อพฺภาจิกฺเขยฺยํ
ธมฺมสฺส จานุธมฺมํ พฺยากเรยฺยํ น จ โกจิ สหธมฺมิโก วาทานุปาโต
คารยฺหํ ฐานํ อาคจฺเฉยฺยาติ


อถ โข อายสฺมา อนุราโธ เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข อายสฺมา อนุราโธ ภควนฺตํ เอตทโวจ อิธาหํ
ภนฺเต ภควโต อวิทูเร อรญฺญกุฏิกายํ วิหรามิ อถ โข ภนฺเต
สมฺพหุลา อญฺญติตฺถิยา ปริพฺพาชกา เยนาหํ เตนุปสงฺกมึสุ อุปสงฺกมิตฺวา
มยา สทฺธึ สมฺโมทึสุ สมฺโมทนียํ กถํ สาราณียํ
วีติสาเรตฺวา เอกมนฺตํ นิสีทึสุ เอกมนฺตํ นิสินฺนา โข ภนฺเต
เต อญฺญติตฺถิยา ปริพฺพาชกา มํ เอตทโวจุํ โย โส อาวุโส
อนุราธ ตถาคโต อุตฺตมปุริโส ปรมปุริโส ปรมปตฺติปตฺโต ตํ
ตถาคโต อิเมสุ จตูสุ ฐาเนสุ ปญฺญาปยมาโน ปญฺญเปติ โหติ
ตถาคโต ปรํ มรณาติ วา เป เนว โหติ น น โหติ
ตถาคโต ปรํ มรณาติ วาติ เอวํ วุตฺโตหํ ภนฺเต เต
อญฺญติตฺถิเย ปริพฺพาชเก เอตทโวจํ โย โส อาวุโส ตถาคโต
อุตฺตมปุริโส ปรมปุริโส ปรมปตฺติปตฺโต ตํ ตถาคโต อญฺญตฺร
อิเมหิ จตูหิ ฐาเนหิ ปญฺญาปยมาโน ปญฺญเปติ โหติ ตถาคโต
ปรํ มรณาติ วา เป เนว โหติ น น โหติ ตถาคโต
ปรํ มรณาติ วาติ เอวํ วุตฺเต ภนฺเต เต อญฺญติตฺถิยา
ปริพฺพาชกา มํ เอตทโวจุํ โส จายํ ภิกฺขุ นโว ภวิสฺสติ
อจิรปพฺพชิโต เถโร วา ปน พาโล อพฺยตฺโตติ อถ โข มํ
ภนฺเต เต อญฺญติตฺถิยา ปริพฺพาชกา นววาเทน จ พาลวาเทน


จ อปสาเทตฺวา อุฏฺฐายาสนา ปกฺกมึสุ ตสฺส มยฺหํ ภนฺเต
อจิรปกฺกนฺเตสุ เตสุ อญฺญติตฺถิเยสุ ปริพฺพาชเกสุ เอตทโหสิ สเจ
โข มํ เต อญฺญติตฺถิยา ปริพฺพาชกา อุตฺตรึ ปุจฺเฉยฺยุํ กถํ
พฺยากรมาโน นุ ขฺวาหํ เตสํ อญฺญติตฺถิยานํ ปริพฺพาชกานํ วุตฺตวาที
เจว ภควโต อสฺสํ น จ ภควนฺตํ อภูเตน อพฺภาจิกฺเขยฺยํ
ธมฺมสฺส จานุธมฺมํ พฺยากเรยฺยํ น จ โกจิ สหธมฺมิโก วาทานุปาโต
คารยฺหํ ฐานํ คจฺเฉยฺยาติ
ตํ กึ มญฺญสิ อนุราธ รูปํ นิจฺจํ วา อนิจฺจํ วาติ
อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ วาติ
ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ นุ
ตํ สมนุปสฺสิตุํ เอตํ มม เอโสหมสฺมิ เอโส เม อตฺตาติ
โน เหตํ ภนฺเต เวทนา นิจฺจา วา อนิจฺจา วาติ เป
สญฺญา สงฺขารา วิญฺญาณํ นิจฺจํ วา อนิจฺจํ วาติ อนิจฺจํ
ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ
ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ
สมนุปสฺสิตุํ เอตํ มม เอโสหมสฺมิ เอโส เม อตฺตาติ
โน เหตํ ภนฺเต
ตสฺมาติห อนุราธ ยงฺกิญฺจิ รูปํ อตีตานาคตปจฺจุปฺปนฺนํ
อชฺฌตฺตํ วา พหิทฺธา วา โอฬาริกํ วา สุขุมํ วา หีนํ วา
ปณีตํ วา ยํ ทูเร สนฺติเก วา สพฺพํ รูปํ เนตํ มม เนโสหมสฺมิ


น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
ยา กาจิ เวทนา อตีตานาคตปจฺจุปฺปนฺนา ยา กาจิ สญฺญา เย
เกจิ สงฺขารา ยงฺกิญฺจิ วิญฺญาณํ อตีตานาคตปจฺจุปฺปนฺนํ อชฺฌตฺตํ
วา พหิทฺธา วา โอฬาริกํ วา สุขุมํ วา หีนํ วา ปณีตํ วา ยํ
ทูเร สนฺติเก วา สพฺพํ วิญฺญาณํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
เอวํ ปสฺสํ อนุราธ สุตวา อริยสาวโก รูปสฺมึปิ นิพฺพินฺทติ
เวทนายปิ นิพฺพินฺทติ สญฺญายปิ นิพฺพินฺทติ สงฺขาเรสุปิ นิพฺพินฺทติ
วิญฺญาณสฺมึปิ นิพฺพินฺทติ นิพฺพินฺทํ วิรชฺชติ วิราคา วิมุจฺจติ
วิมุตฺตสฺมึ วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ ปชานาติ
ตํ กึ มญฺญสิ อนุราธ รูปํ ตถาคโตติ สมนุปสฺสสีติ
โน เหตํ ภนฺเต เวทนํ ตถาคโตติ สมนุปสฺสสีติ โน
เหตํ ภนฺเต สญฺญํ ตถาคโตติ สมนุปสฺสสีติ โน เหตํ
ภนฺเต สงฺขาเร ตถาคโตติ สมนุปสฺสสีติ โน เหตํ ภนฺเต
วิญฺญาณํ ตถาคโตติ สมนุปสฺสสีติ โน เหตํ ภนฺเต
ตํ กึ มญฺญสิ อนุราธ รูปสฺมึ ตถาคโตติ
ปสฺสสีติ โน เหตํ ภนฺเต อญฺญตฺร รูปา ตถาคโตติ
ปสฺสสีติ โน เหตํ ภนฺเต เวทนาย ตถาคโตติ
สมนุปสฺสสีติ โน เหตํ ภนฺเต อญฺญตฺร เวทนาย เป


สญฺญาย เป อญฺญตฺร สญฺญาย เป สงฺขาเรสุ เป
อญฺญตฺร สงฺขาเรหิ เป วิญฺญาณสฺมึ ตถาคโตติ สมนุปสฺสสีติ
โน เหตํ ภนฺเต อญฺญตฺร วิญฺญาณา ตถาคโตติ
สมนุปสฺสสีติ โน เหตํ ภนฺเต
ตํ กึ มญฺญสิ อนุราธ รูปํ เวทนํ สญฺญํ สงฺขาเร
วิญฺญาณํ ตถาคโตติ สมนุปสฺสสีติ โน เหตํ ภนฺเต
ตํ กึ มญฺญสิ อนุราธ ยํ โส อรูปี อเวทโน อสญฺญี
อสงฺขาโร อวิญฺญาโณ ตถาคโตติ สมนุปสฺสสีติ โน เหตํ
ภนฺเต เอตฺถ จ เต อนุราธ ทิฏฺเฐ ว ธมฺเม สจฺจโต วา
ตถโต วา อนุปลพฺภิยมาโน กลฺลํ นุ เต ตํ เวยฺยากรณํ โย
โส อาวุโส ตถาคโต อุตฺตมปุริโส ปรมปุริโส ปรมปตฺติปตฺโต
ตํ ตถาคโต อญฺญตฺริเมหิ จตูหิ ฐาเนหิ ปญฺญาปยมาโน ปญฺญเปติ
โหติ ตถาคโต ปรํ มรณาติ วา เป เนว โหติ น น โหติ
ตถาคโต ปรํ มรณาติ วาติ โน เหตํ ภนฺเต สาธุ สาธุ
อนุราธ ปุพฺเพ จาหํ อนุราธ เอตรหิ จ ทุกฺขญฺเจว ปญฺญเปมิ
ทุกฺขสฺส จ นิโรธนฺติ ทุติยํ
เอกํ สมยํ อายสฺมา จ สารีปุตฺโต อายสฺมา จ
มหาโกฏฺฐิโต พาราณสิยํ วิหรนฺติ อิสิปตเน มิคทาเย อถ โข อายสฺมา




มหาโกฏฺฐิโต สายณฺหสมยํ ปฏิสลฺลานา วุฏฺฐิโต เยนายสฺมา
สารีปุตฺโต เตนุปสงฺกมิ อุปสงฺกมิตฺวา อายสฺมตา สารีปุตฺเตน
สทฺธึ สมฺโมทิ สมฺโมทนียํ กถํ สาราณียํ วีติสาเรตฺวา เอกมนฺตํ
นิสีทิ เอกมนฺตํ นิสินฺโน โข อายสฺมา มหาโกฏฺฐิโต อายสฺมนฺตํ
สารีปุตฺตํ เอตทโวจ กึ นุ โข อาวุโส สารีปุตฺต โหติ ตถาคโต
ปรํ มรณาติ อพฺยากตํ โข เอตํ อาวุโส ภควตา โหติ
ตถาคโต ปรํ มรณาติ กึ ปนาวุโส น โหติ ตถาคโต ปรํ
มรณาติ เอตมฺปิ โข อาวุโส อพฺยากตํ ภควตา น โหติ
ตถาคโต ปรํ มรณาติ กึ นุ โข อาวุโส โหติ จ น จ
โหติ ตถาคโต ปรํ มรณาติ อพฺยากตํ โข เอตํ อาวุโส
ภควตา โหติ จ น จ โหติ ตถาคโต ปรํ มรณาติ กึ
ปนาวุโส เนว โหติ น น โหติ ตถาคโต ปรํ มรณาติ
เอตมฺปิ โข อาวุโส อพฺยากตํ ภควตา เนว โหติ น น โหติ
ตถาคโต ปรํ มรณาติ กึ นุ โข อาวุโส โหติ ตถาคโต
ปรํ มรณาติ อิติ ปุฏฺโฐ สมาโน อพฺยากตํ โข เอตํ อาวุโส
ภควตา โหติ ตถาคโต ปรํ มรณาติ วเทสิ เป กึ ปนาวุโส
เนว โหติ น น โหติ ตถาคโต ปรํ มรณาติ อิติ ปุฏฺโฐ
สมาโน เอตมฺปิ โข อาวุโส อพฺยากตํ ภควตา เนว โหติ
น น โหติ ตถาคโต ปรํ มรณาติ วเทสิ โก นุ โข อาวุโส
เหตุ โก ปจฺจโย เยเนตํ อพฺยากตํ ภควตาติ



โหติ ตถาคโต ปรํ มรณาติ โข อาวุโส รูปคตเมตํ
น โหติ ตถาคโต ปรํ มรณาติ รูปคตเมตํ โหติ จ น จ
โหติ ตถาคโต ปรํ มรณาติ รูปคตเมตํ เนว โหติ น
น โหติ ตถาคโต ปรํ มรณาติ รูปคตเมตํ โหติ ตถาคโต
ปรํ มรณาติ โข อาวุโส เวทนาคตเมตํ น โหติ ตถาคโต
ปรํ มรณาติ เวทนาคตเมตํ โหติ จ น จ โหติ ตถาคโต
ปรํ มรณาติ เวทนาคตเมตํ เนว โหติ น น โหติ ตถาคโต
ปรํ มรณาติ เวทนาคตเมตํ โหติ ตถาคโต ปรํ มรณาติ
โข อาวุโส สญฺญาคตเมตํ น โหติ ตถาคโต ปรํ มรณาติ
สญฺญาคตเมตํ โหติ จ น จ โหติ ตถาคโต ปรํ มรณาติ
สญฺญาคตเมตํ เนว โหติ น น โหติ ตถาคโต ปรํ มรณาติ
สญฺญาคตเมตํ โหติ ตถาคโต ปรํ มรณาติ โข อาวุโส
สงฺขารคตเมตํ น โหติ ตถาคโต ปรํ มรณาติ สงฺขารคตเมตํ
โหติ จ น จ โหติ ตถาคโต ปรํ มรณาติ สงฺขารคตเมตํ
เนว โหติ น น โหติ ตถาคโต ปรํ มรณาติ สงฺขารคตเมตํ
โหติ ตถาคโต ปรํ มรณาติ โข อาวุโส วิญฺญาณคตเมตํ
น โหติ ตถาคโต ปรํ มรณาติ วิญฺญาณคตเมตํ โหติ จ น
จ โหติ ตถาคโต ปรํ มรณาติ วิญฺญาณคตเมตํ เนว โหติ
น น โหติ ตถาคโต ปรํ มรณาติ วิญฺญาณคตเมตํ อยํ โข
อาวุโส เหตุ อยํ ปจฺจโย เยเนตํ อพฺยากตํ ภควตาติ ตติยํ


เอกํ สมยํ อายสฺมา จ สารีปุตฺโต อายสฺมา จ
มหาโกฏฺฐิโต พาราณสิยํ วิหรนฺติ อิสิปตเน มิคทาเย เป
สาเยว ปุจฺฉา โก นุ โข อาวุโส เหตุ โก ปจฺจโย เยเนตํ
อพฺยากตํ ภควตาติ
รูปํ โข อาวุโส อชานโต อปสฺสโต ยถาภูตํ รูปสมุทยํ
อชานโต อปสฺสโต ยถาภูตํ รูปนิโรธํ อชานโต อปสฺสโต
ยถาภูตํ รูปนิโรธคามินีปฏิปทํ อชานโต อปสฺสโต ยถาภูตํ โหติ
ตถาคโต ปรํ มรณาติปิสฺส โหติ น โหติ ตถาคโต ปรํ
มรณาติปิสฺส โหติ โหติ จ น จ โหติ ตถาคโต ปรํ มรณาติปิสฺส
โหติ เนว โหติ น น โหติ ตถาคโต ปรํ มรณาติปิสฺส
โหติ เวทนํ สญฺญํ สงฺขาเร วิญฺญาณํ อชานโต อปสฺสโต
ยถาภูตํ วิญฺญาณสมุทยํ อชานโต อปสฺสโต ยถาภูตํ วิญฺญาณนิโรธํ
อชานโต อปสฺสโต ยถาภูตํ วิญฺญาณนิโรธคามินีปฏิปทํ
อชานโต อปสฺสโต ยถาภูตํ โหติ ตถาคโต ปรํ มรณาติปิสฺส
โหติ น โหติ ตถาคโต ปรํ มรณาติปิสฺส โหติ โหติ
จ น จ โหติ ตถาคโต ปรํ มรณาติปิสฺส โหติ เนว โหติ
น น โหติ ตถาคโต ปรํ มรณาติปิสฺส โหติ
รูปญฺจ โข อาวุโส ชานโต ปสฺสโต ยถาภูตํ รูปสมุทยํ
ชานโต ปสฺสโต ยถาภูตํ รูปนิโรธํ ชานโต ปสฺสโต ยถาภูตํ
รูปนิโรธคามินีปฏิปทํ ชานโต ปสฺสโต ยถาภูตํ โหติ ตถาคโต


ปรํ มรณาติปิสฺส น โหติ เป เนว โหติ น น โหติ
ตถาคโต ปรํ มรณาติปิสฺส น โหติ น เวทนํ สญฺญํ สงฺขาเร
วิญฺญาณํ ชานโต ปสฺสโต ยถาภูตํ วิญฺญาณสมุทยํ ชานโต
ปสฺสโต ยถาภูตํ วิญฺญาณนิโรธํ ชานโต ปสฺสโต ยถาภูตํ
วิญฺญาณนิโรธคามินีปฏิปทํ ชานโต ปสฺสโต ยถาภูตํ โหติ ตถาคโต
ปรํ มรณาติปิสฺส น โหติ น โหติ ตถาคโต ปรํ มรณาติปิสฺส
น โหติ โหติ จ น จ โหติ ตถาคโต ปรํ มรณาติปิสฺส
น โหติ เนว โหติ น น โหติ ตถาคโต ปรํ มรณาติปิสฺส
น โหติ อยํ โข อาวุโส เหตุ อยํ ปจฺจโย เยเนตํ อพฺยากตํ
ภควตาติ จตุตฺถํ
เอกํ สมยํ อายสฺมา จ สารีปุตฺโต อายสฺมา จ
มหาโกฏฺฐิโต พาราณสิยํ วิหรนฺติ อิสิปตเน มิคทาเย เป
สาเยว ปุจฺฉา โก นุ โข อาวุโส เหตุ โก ปจฺจโย เยเนตํ
อพฺยากตํ ภควตาติ
รูเป โข อาวุโส อวิคตราคสฺส อวิคตจฺฉนฺทสฺส
อวิคตเปมสฺส อวิคตปิปาสสฺส อวิคตปริฬาหสฺส อวิคตตณฺหสฺส โหติ
ตถาคโต ปรํ มรณาติปิสฺส โหติ เป เนว โหติ น น
โหติ ตถาคโต ปรํ มรณาติปิสฺส โหติ เวทนาย สญฺญาย
สงฺขาเรสุ วิญฺญาเณ อวิคตราคสฺส อวิคตจฺฉนฺทสฺส อวิคตเปมสฺส
อวิคตปิปาสสฺส อวิคตปริฬาหสฺส อวิคตตณฺหสฺส โหติ ตถาคโต


ปรํ มรณาติปิสฺส โหติ เป เนว โหติ น น โหติ ตถาคโต
ปรํ มรณาติปิสฺส โหติ
รูเป จ โข อาวุโส วิคตราคสฺส เป เวทนาย
สญฺญาย สงฺขาเรสุ วิญฺญาเณ วิคตราคสฺส วิคตจฺฉนฺทสฺส
วิคตเปมสฺส วิคตปิปาสสฺส วิคตปริฬาหสฺส วิคตตณฺหสฺส โหติ
ตถาคโต ปรํ มรณาติปิสฺส น โหติ เป เนว โหติ น น
โหติ ตถาคโต ปรํ มรณาติปิสฺส น โหติ อยํ โข อาวุโส
เหตุ อยํ ปจฺจโย เยเนตํ อพฺยากตํ ภควตาติ ปญฺจมํ
เอกํ สมยํ อายสฺมา จ สารีปุตฺโต อายสฺมา จ มหาโกฏฺฐิโต
พาราณสิยํ วิหรนฺติ อิสิปตเน มิคทาเย อถ โข
อายสฺมา สารีปุตฺโต สายณฺหสมยํ ปฏิสลฺลานา วุฏฺฐิโต
เยนายสฺมา มหาโกฏฺฐิโต เตนุปสงฺกมิ อุปสงฺกมิตฺวา อายสฺมตา
มหาโกฏฺฐิเตน สทฺธึ สมฺโมทิ สมฺโมทนียํ กถํ สาราณียํ วีติสาเรตฺวา
เอกมนฺตํ นิสีทิ เอกมนฺตํ นิสินฺโน โข อายสฺมา สารีปุตฺโต
อายสฺมนฺตํ มหาโกฏฺฐิตํ เอตทโวจ กึ นุ โข อาวุโส มหาโกฏฺฐิตา
โหติ ตถาคโต ปรํ มรณาติ เป กึ ปนาวุโส เนว
โหติ น น โหติ ตถาคโต ปรํ มรณาติ อิติ ปุฏฺโฐ สมาโน
เอตมฺปิ โข อาวุโส อพฺยากตํ ภควตา เนว โหติ น น โหติ
ตถาคโต ปรํ มรณาติ วเทสิ โก นุ โข อาวุโส เหตุ โก
ปจฺจโย เยเนตํ อพฺยากตํ ภควตาติ


รูปารามสฺส โข อาวุโส รูปรตสฺส รูปสมฺมุทิตสฺส รูปนิโรธํ
อชานโต อปสฺสโต ยถาภูตํ โหติ ตถาคโต ปรํ มรณาติปิสฺส
โหติ น โหติ ตถาคโต ปรํ มรณาติปิสฺส โหติ โหติ
จ น จ โหติ ตถาคโต ปรํ มรณาติปิสฺส โหติ เนว โหติ
น น โหติ ตถาคโต ปรํ มรณาติปิสฺส โหติ เวทนารามสฺส
โข อาวุโส เวทนารตสฺส เวทนาสมฺมุทิตสฺส เวทนานิโรธํ อชานโต
อปสฺสโต ยถาภูตํ โหติ ตถาคโต ปรํ มรณาติปิสฺส โหติ เป
สญฺญารามสฺส โข อาวุโส สงฺขารารามสฺส โข อาวุโส
วิญฺญาณารามสฺส โข อาวุโส วิญฺญาณรตสฺส วิญฺญาณสมฺมุทิตสฺส
วิญฺญาณนิโรธํ อชานโต อปสฺสโต ยถาภูตํ โหติ ตถาคโต ปรํ
มรณาติปิสฺส โหติ เป เนว โหติ น น โหติ ตถาคโต
ปรํ มรณาติปิสฺส โหติ
น รูปารามสฺส โข อาวุโส น รูปรตสฺส น รูปสมฺมุทิตสฺส
รูปนิโรธํ ชานโต ปสฺสโต ยถาภูตํ โหติ ตถาคโต
ปรํ มรณาติปิสฺส น โหติ เป เนว โหติ น น โหติ
ตถาคโต ปรํ มรณาติปิสฺส น โหติ น เวทนารามสฺส โข
อาวุโส น สญฺญารามสฺส โข อาวุโส น สงฺขารารามสฺส
โข อาวุโส น วิญฺญาณารามสฺส โข อาวุโส น วิญฺญาณรตสฺส
น วิญฺญาณสมฺมุทิตสฺส วิญฺญาณนิโรธํ ชานโต ปสฺสโต
ยถาภูตํ โหติ ตถาคโต ปรํ มรณาติปิสฺส น โหติ น โหติ


ตถาคโต เป เนว โหติ น น โหติ ตถาคโต ปรํ มรณาติปิสฺส
น โหติ อยมฺปิ โข อาวุโส เหตุ อยํ ปจฺจโย
เยเนตํ อพฺยากตํ ภควตาติ
สิยา ปนาวุโส อญฺโญปิ ปริยาโย เยน ปริยาเยเนตํ
อพฺยากตํ ภควตาติ สิยา อาวุโส ภวารามสฺส โข อาวุโส
ภวรตสฺส ภวสมฺมุทิตสฺส ภวนิโรธํ อชานโต อปสฺสโต ยถาภูตํ
โหติ ตถาคโต ปรํ มรณาติปิสฺส โหติ เป เนว โหติ น
น โหติ ตถาคโต ปรํ มรณาติปิสฺส โหติ
น ภวารามสฺส โข อาวุโส น ภวรตสฺส น ภวสมฺมุทิตสฺส
ภวนิโรธํ ชานโต ปสฺสโต ยถาภูตํ โหติ ตถาคโต ปรํ มรณาติปิสฺส
น โหติ เป เนว โหติ น น โหติ ตถาคโต ปรํ
มรณาติปิสฺส น โหติ อยมฺปิ โข อาวุโส ปริยาโย เยเนตํ
อพฺยากตํ ภควตาติ
สิยา ปนาวุโส อญฺโญปิ ปริยาโย เยเนตํ อพฺยากตํ
ภควตาติ สิยา อาวุโส อุปาทานารามสฺส โข อาวุโส อุปาทานรตสฺส
อุปาทานสมฺมุทิตสฺส อุปาทานนิโรธํ อชานโต อปสฺสโต ยถาภูตํ
โหติ ตถาคโต ปรํ มรณาติปิสฺส โหติ เป เนว โหติ
น น โหติ ตถาคโต ปรํ มรณาติปิสฺส โหติ
น อุปาทานารามสฺส โข อาวุโส น อุปาทานรตสฺส
น อุปาทานสมฺมุทิตสฺส อุปาทานนิโรธํ ชานโต ปสฺสโต ยถาภูตํ



โหติ ตถาคโต ปรํ มรณาติปิสฺส น โหติ เป เนว โหติ
น น โหติ ตถาคโต ปรํ มรณาติปิสฺส น โหติ อยมฺปิ โข
อาวุโส ปริยาโย เยเนตํ อพฺยากตํ ภควตาติ
สิยา ปนาวุโส อญฺโญปิ ปริยาโย เยเนตํ อพฺยากตํ
ภควตาติ สิยา อาวุโส ตณฺหารามสฺส โข อาวุโส ตณฺหารตสฺส
ตณฺหาสมฺมุทิตสฺส ตณฺหานิโรธํ อชานโต อปสฺสโต ยถาภูตํ
โหติ ตถาคโต ปรํ มรณาติปิสฺส โหติ เป เนว โหติ น
น โหติ ตถาคโต ปรํ มรณาติปิสฺส โหติ
น ตณฺหารามสฺส โข อาวุโส น ตณฺหารตสฺส น
ตณฺหาสมฺมุทิตสฺส ตณฺหานิโรธํ ชานโต ปสฺสโต ยถาภูตํ โหติ
ตถาคโต ปรํ มรณาติปิสฺส น โหติ เป เนว โหติ น น
โหติ ตถาคโต ปรํ มรณาติปิสฺส น โหติ อยํ โข อาวุโส
ปริยาโย เยเนตํ อพฺยากตํ ภควตาติ สิยา ปนาวุโส อญฺโญปิ
ปริยาโย เยเนตํ อพฺยากตํ ภควตาติ เอตฺถทานิ อาวุโส
สารีปุตฺต อิโต อุตฺตรึ กึ อิจฺฉสิ ตณฺหาสงฺขยวิมุตฺตสฺส อาวุโส
สารีปุตฺต ภิกฺขุโน วตฺตํ นตฺถิ ปญฺญาปนายาติ ฉฏฺฐํ
อถ โข วจฺฉโคตฺโต ปริพฺพาชโก เยนายสฺมา
มหาโมคฺคลฺลาโน เตนุปสงฺกมิ อุปสงฺกมิตฺวา อายสฺมตา มหาโมคฺคลฺลาเนน
สทฺธึ สมฺโมทิ สมฺโมทนียํ กถํ สาราณียํ วีติสาเรตฺวา
เอกมนฺตํ นิสีทิ เอกมนฺตํ นิสินฺโน โข วจฺฉโคตฺโต ปริพฺพาชโก



อายสฺมนฺตํ มหาโมคฺคลฺลานํ เอตทโวจ กึ นุ โข โภ โมคฺคลฺลาน
สสฺสโต โลโกติ อพฺยากตํ โข เอตํ วจฺฉ ภควตา สสฺสโต
โลโกติ กึ ปนาวุโส โภ โมคฺคลฺลาน อสสฺสโต โลโกติ เอตมฺปิ
โข วจฺฉ อพฺยากตํ ภควตา อสสฺสโต โลโกติ กึ นุ โข โภ
โมคฺคลฺลาน อนฺตวา โลโกติ อพฺยากตํ โข เอตํ วจฺฉ ภควตา
อนฺตวา โลโกติ กึ ปน โภ โมคฺคลฺลาน อนนฺตวา โลโกติ
เอตมฺปิ โข วจฺฉ อพฺยากตํ ภควตา อนนฺตวา โลโกติ กึ
นุ โข โภ โมคฺคลฺลาน ตํ ชีวํ ตํ สรีรนฺติ อพฺยากตํ โข เอตํ
วจฺฉ ภควตา ตํ ชีวํ ตํ สรีรนฺติ กึ ปน โภ โมคฺคลฺลาน
อญฺญํ ชีวํ อญฺญํ สรีรนฺติ เอตมฺปิ โข วจฺฉ อพฺยากตํ
ภควตา อญฺญํ ชีวํ อญฺญํ สรีรนฺติ กึ ปน โภ โมคฺคลฺลาน
โหติ ตถาคโต ปรํ มรณาติ อพฺยากตํ โข เอตํ วจฺฉ ภควตา
โหติ ตถาคโต ปรํ มรณาติ กึ ปน โภ โมคฺคลฺลาน น
โหติ ตถาคโต ปรํ มรณาติ เอตมฺปิ โข วจฺฉ อพฺยากตํ
ภควตา น โหติ ตถาคโต ปรํ มรณาติ กึ นุ โข โภ
โมคฺคลฺลาน โหติ จ น จ โหติ ตถาคโต ปรํ มรณาติ
อพฺยากตํ โข เอตํ วจฺฉ ภควตา โหติ จ น จ โหติ ตถาคโต
ปรํ มรณาติ กึ ปน โภ โมคฺคลฺลาน เนว โหติ น น โหติ
ตถาคโต ปรํ มรณาติ เอตมฺปิ โข วจฺฉ อพฺยากตํ ภควตา
เนว โหติ น น โหติ ตถาคโต ปรํ มรณาติ


โก นุ โข โภ โมคฺคลฺลาน เหตุ โก ปจฺจโย เยน
อญฺญติตฺถิยานํ ปริพฺพาชกานํ เอวํ ปุฏฺฐานํ เอวํ เวยฺยากรณํ โหติ
สสฺสโต โลโกติ วา อสสฺสโต โลโกติ วา อนฺตวา โลโกติ วา
อนนฺตวา โลโกติ วา ตํ ชีวํ ตํ สรีรนฺติ วา อญฺญํ ชีวํ อญฺญํ
สรีรนฺติ วา โหติ ตถาคโต ปรํ มรณาติ วา น โหติ ตถาคโต
ปรํ มรณาติ วา โหติ จ น จ โหติ ตถาคโต ปรํ มรณาติ
วา เนว โหติ น น โหติ ตถาคโต ปรํ มรณาติ วา โก ปน
โภ โมคฺคลฺลาน เหตุ โก ปจฺจโย เยน สมณสฺส โคตมสฺส เอวํต
ปุฏฺฐสฺส น เอวํ เวยฺยากรณํ โหติ สสฺสโต โลโกติปิ อสสฺสโต
โลโกติปิ อนฺตวา โลโกติปิ อนนฺตวา โลโกติปิ ตํ ชีวํ ตํ สรีรนฺติปิ
อญฺญํ ชีวํ อญฺญํ สรีรนฺติปิ โหติ ตถาคโต ปรํ มรณาติปิ น
โหติ ตถาคโต ปรํ มรณาติปิ โหติ จ น จ โหติ ตถาคโต ปรํ
มรณาติปิ เนว โหติ น น โหติ ตถาคโต ปรํ มรณาติปีติ
อญฺญติตฺถิยา จ โข วจฺฉ ปริพฺพาชกา จกฺขุํ เอตํ
มม เอโสหมสฺมิ เอโส เม อตฺตาติ สมนุปสฺสนฺติ เป ชิวฺหํ
เอตํ มม เอโสหมสฺมิ เอโส เม อตฺตาติ สมนุปสฺสนฺติ เป
มนํ เอตํ มม เอโสหมสฺมิ เอโส เม อตฺตาติ สมนุปสฺสนฺติ
ตสฺมา อญฺญติตฺถิยานํ ปริพฺพาชกานํ เอวํ ปุฏฺฐานํ เอวํ เวยฺยากรณํ
โหติ สสฺสโต โลโกติ วา เป เนว โหติ น น โหติ ตถาคโต
ปรํ มรณาติ วา ตถาคโต จ โข วจฺฉ อรหํ สมฺมาสมฺพุทฺโธ



จกฺขุํ เนตํ มม เนโสหมสฺมิ น เมโส อตฺตาติ สมนุปสฺสติ เป
ชิวฺหํ เนตํ มม เนโสหมสฺมิ น เมโส อตฺตาติ สมนุปสฺสติ เป
มนํ เนตํ มม เนโสหมสฺมิ น เมโส อตฺตาติ สมนุปสฺสติ
ตสฺมา ตถาคตสฺส เอวํ ปุฏฺฐสฺส น เอวํ เวยฺยากรณํ โหติ สสฺสโต
โลโกติปิ เป เนว โหติ น น โหติ ตถาคโต ปรํ มรณาติปีติ
อถ โข วจฺฉโคตฺโต ปริพฺพาชโก อุฏฺฐายาสนา เยน ภควา
เตนุปสงฺกมิ อุปสงฺกมิตฺวา ภควตา สทฺธึ สมฺโมทิ สมฺโมทนียํ
กถํ สาราณียํ วีติสาเรตฺวา เอกมนฺตํ นิสีทิ เอกมนฺตํ นิสินฺโน
โข วจฺฉโคตฺโต ปริพฺพาชโก ภควนฺตํ เอตทโวจ กึ นุ โข โภ
โคตม สสฺสโต โลโกติ อพฺยากตํ โข เอตํ วจฺฉ มยา สสฺสโต
โลโกติ เป กึ ปน โภ โคตม เนว โหติ น น โหติ
ตถาคโต ปรํ มรณาติ เอตมฺปิ โข วจฺฉ อพฺยากตํ มยา เนว
โหติ น น โหติ ตถาคโต ปรํ มรณาติ โก นุ โข โภ
โคตม เหตุ โก ปจฺจโย เยน อญฺญติตฺถิยานํ ปริพฺพาชกานํ เอวํ
ปุฏฺฐานํ เอวํ เวยฺยากรณํ โหติ สสฺสโต โลโกติ วา เป
เนว โหติ น น โหติ ตถาคโต ปรํ มรณาติ วา โก ปน
โภ โคตม เหตุ โก ปจฺจโย เยน โภโต โคตมสฺส เอวํ ปุฏฺฐสฺส
น เอวํ เวยฺยากรณํ โหติ สสฺสโต โลโกติปิ เป เนว โหติ
น น โหติ ตถาคโต ปรํ มรณาติปีติ
อญฺญติตฺถิยา โข วจฺฉ ปริพฺพาชกา จกฺขุํ เอตํ มม


เอโสหมสฺมิ เอโส เม อตฺตาติ สมนุปสฺสนฺติ เป ชิวฺหํ เอตํ
มม เอโสหมสฺมิ เอโส เม อตฺตาติ สมนุปสฺสนฺติ เป มนํ
เอตํ มม เอโสหมสฺมิ เอโส เม อตฺตาติ สมนุปสฺสนฺติ ตสฺมา
อญฺญติตฺถิยานํ ปริพฺพาชกานํ เอวํ ปุฏฺฐานํ เอวํ เวยฺยากรณํ โหติ
สสฺสโต โลโกติ วา เป เนว โหติ น น โหติ ตถาคโต
ปรํ มรณาติ วา ตถาคโต จ โข วจฺฉ อรหํ สมฺมาสมฺพุทฺโธ
จกฺขุํ เนตํ มม เนโสหมสฺมิ น เมโส อตฺตาติ สมนุปสฺสติ เป
ชิวฺหํ เนตํ มม เนโสหมสฺมิ น เมโส อตฺตาติ สมนุปสฺสติ เป
มนํ เนตํ มม เนโสหมสฺมิ น เมโส อตฺตาติ สมนุปสฺสติ
ตสฺมา ตถาคตสฺส เอวํ ปุฏฺฐสฺส น เอวํ เวยฺยากรณํ โหติ
สสฺสโต โลโกติปิ อสสฺสโต โลโกติปิ อนฺตวา โลโกติปิ อนนฺตวา
โลโกติปิ ตํ ชีวํ ตํ สรีรนฺติปิ อญฺญํ ชีวํ อญฺญํ สรีรนฺติปิ
โหติ ตถาคโต ปรํ มรณาติปิ น โหติ ตถาคโต ปรํ มรณาติปิ
โหติ จ น จ โหติ ตถาคโต ปรํ มรณาติปิ เนว โหติ น น
โหติ ตถาคโต ปรํ มรณาติปีติ
อจฺฉริยํ โภ โคตม อพฺภุตํ โภ โคตม ยตฺร หิ
นาม สตฺถุ จ สาวกสฺส จ อตฺเถน อตฺโถ พฺยญฺชเนน พฺยญฺชนํ
สํสนฺทิสฺสติ สเมสฺสติ น วิหายิสฺสติ ยทิทํ อคฺคปทสฺมึ อิทานาหํ
โภ โคตม สมณํ มหาโมคฺคลฺลานํ อุปสงฺกมิตฺวา เอตมตฺถํ
อปุจฺฉึ สมโณปิ เม มหาโมคฺคลฺลาโน เอเตหิ ปเทหิ เอเตหิ



พฺยญฺชเนหิ เอตมตฺถํ พฺยากาสิ เสยฺยถาปิ ภวํ โคตโม อจฺฉริยํ
โภ โคตม อพฺภุตํ โภ โคตม ยตฺร หิ นาม สตฺถุ จ
สาวกสฺส จ อตฺเถน อตฺโถ พฺยญฺชเนน พฺยญฺชนํ สํสนฺทิสฺสติ
สเมสฺสติ น วิหายิสฺสติ ยทิทํ อคฺคปทสฺมินฺติ สตฺตมํ
อถ โข วจฺฉโคตฺโต ปริพฺพาชโก เยน ภควา เตนุปสงฺกมิ
อุปสงฺกมิตฺวา ภควตา สทฺธึ สมฺโมทิ สมฺโมทนียํ กถํ
สาราณียํ วีติสาเรตฺวา เอกมนฺตํ นิสีทิ เอกมนฺตํ นิสินฺโน โข
วจฺฉโคตฺโต ปริพฺพาชโก ภควนฺตํ เอตทโวจ กึ นุ โข โภ โคตม
สสฺสโต โลโกติ อพฺยากตํ โข เอตํ วจฺฉ มยา สสฺสโต
โลโกติ เป กึ ปน โภ โคตม เนว โหติ น น โหติ
ตถาคโต ปรํ มรณาติ เอตมฺปิ โข วจฺฉ อพฺยากตํ มยา
เนว โหติ น น โหติ ตถาคโต ปรํ มรณาติ โก นุ โข
โภ โคตม เหตุ โก ปจฺจโย เยน อญฺญติตฺถิยานํ ปริพฺพาชกานํ
เอวํ ปุฏฺฐานํ เอวํ เวยฺยากรณํ โหติ สสฺสโต โลโกติ วา เป
เนว โหติ น น โหติ ตถาคโต ปรํ มรณาติ วา โก ปน
โภ โคตม เหตุ โก ปจฺจโย เยน โภโต โคตมสฺส เอวํ
ปุฏฺฐสฺส น เอวํ เวยฺยากรณํ โหติ สสฺสโต โลโกติปิ เป
เนว โหติ น น โหติ ตถาคโต ปรํ มรณาติปีติ
อญฺญติตฺถิยา โข วจฺฉ ปริพฺพาชกา รูปํ อตฺตโต
สมนุปสฺสนฺติ รูปวนฺตํ วา อตฺตานํ อตฺตนิ วา รูปํ รูปสฺมึ วา



อตฺตานํ เวทนํ อตฺตโต สมนุปสฺสนฺติ เป สญฺญํ สงฺขาเร
วิญฺญาณํ อตฺตโต สมนุปสฺสนฺติ วิญฺญาณวนฺตํ วา อตฺตานํ
อตฺตนิ วา วิญฺญาณํ วิญฺญาณสฺมึ วา อตฺตานํ ตสฺมา
อญฺญติตฺถิยานํ ปริพฺพาชกานํ เอวํ ปุฏฺฐานํ เอวํ เวยฺยากรณํ โหติ
สสฺสโต โลโกติ วา เป เนว โหติ น น โหติ ตถาคโต
ปรํ มรณาติ วา ตถาคโต จ โข วจฺฉ อรหํ สมฺมาสมฺพุทฺโธ
น รูปํ อตฺตโต สมนุปสฺสติ น รูปวนฺตํ วา อตฺตานํ น อตฺตนิ
วา รูปํ น รูปสฺมึ วา อตฺตานํ น เวทนํ อตฺตโต สมนุปสฺสติ เป
น สญฺญํ น สงฺขาเร น วิญฺญาณํ อตฺตโต สมนุปสฺสติ
น วิญฺญาณวนฺตํ วา อตฺตานํ น อตฺตนิ วา วิญฺญาณํ น
วิญฺญาณสฺมึ วา อตฺตานํ ตสฺมา ตถาคตสฺส เอวํ ปุฏฺฐสฺส
น เอวํ เวยฺยากรณํ โหติ สสฺสโต โลโกติปิ เป เนว โหติ
น น โหติ ตถาคโต ปรํ มรณาติปีติ
อถ โข วจฺฉโคตฺโต ปริพฺพาชโก อุฏฺฐายาสนา
เยนายสฺมา มหาโมคฺคลฺลาโน เตนุปสงฺกมิ อุปสงฺกมิตฺวา อายสฺมตา
มหาโมคฺคลฺลาเนน สทฺธึ สมฺโมทิ สมฺโมทนียํ กถํ สาราณียํ
วีติสาเรตฺวา เอกมนฺตํ นิสีทิ เอกมนฺตํ นิสินฺโน โข วจฺฉโคตฺโต
ปริพฺพาชโก อายสฺมนฺตํ มหาโมคฺคลฺลานํ เอตทโวจ กึ นุ โข
โภ โมคฺคลฺลาน สสฺสโต โลโกติ อพฺยากตํ โข เอตํ วจฺฉ
ภควตา สสฺสโต โลโกติ เป กึ ปน โภ โมคฺคลฺลาน


เนว โหติ น น โหติ ตถาคโต ปรํ มรณาติ เอตมฺปิ โข
วจฺฉ อพฺยากตํ ภควตา เนว โหติ น น โหติ ตถาคโต ปรํ
มรณาติ โก นุ โข โภ โมคฺคลฺลาน เหตุ โก ปจฺจโย
เยน อญฺญติตฺถิยานํ ปริพฺพาชกานํ เอวํ ปุฏฺฐานํ เอวํ เวยฺยากรณํ
โหติ สสฺสโต โลโกติ วา เป เนว โหติ น น โหติ ตถาคโต
ปรํ มรณาติ วา โก ปน โภ โมคฺคลฺลาน เหตุ โก ปจฺจโย
เยน สมณสฺส โคตมสฺส เอวํ ปุฏฺฐสฺส น เอวํ เวยฺยากรณํ
โหติ สสฺสโต โลโกติปิ เป เนว โหติ น น โหติ ตถาคโต
ปรํ มรณาติปีติ
อญฺญติตฺถิยา โข วจฺฉ ปริพฺพาชกา รูปํ อตฺตโต
สมนุปสฺสนฺติ รูปวนฺตํ วา อตฺตานํ อตฺตนิ วา รูปํ รูปสฺมึ วา
อตฺตานํ เวทนํ อตฺตโต สมนุปสฺสนฺติ เป สญฺญํ สงฺขาเร
วิญฺญาณํ อตฺตโต สมนุปสฺสนฺติ วิญฺญาณวนฺตํ วา อตฺตานํ
อตฺตนิ วา วิญฺญาณํ วิญฺญาณสฺมึ วา อตฺตานํ ตสฺมา
อญฺญติตฺถิยานํ ปริพฺพาชกานํ เอวํ ปุฏฺฐานํ เอวํ เวยฺยากรณํ โหติ
สสฺสโต โลโกติ วา เป เนว โหติ น น โหติ ตถาคโต ปรํ
มรณาติ วา ตถาคโต จ โข วจฺฉ อรหํ สมฺมาสมฺพุทฺโธ น
รูปํ อตฺตโต สมนุปสฺสติ น รูปวนฺตํ วา อตฺตานํ น อตฺตนิ วา
รูปํ น รูปสฺมึ วา อตฺตานํ น เวทนํ อตฺตโต สมนุปสฺสติ เป
น สญฺญํ น สงฺขาเร น วิญฺญาณํ อตฺตโต สมนุปสฺสติ น


วิญฺญาณวนฺตํ วา อตฺตานํ น อตฺตนิ วา วิญฺญาณํ น วิญฺญาณสฺมึ
วา อตฺตานํ ตสฺมา ตถาคตสฺส เอวํ ปุฏฺฐสฺส น เอวํ
เวยฺยากรณํ โหติ สสฺสโต โลโกติปิ อสสฺสโต โลโกติปิ อนฺตวา
โลโกติปิ อนนฺตวา โลโกติปิ ตํ ชีวํ ตํ สรีรนฺติปิ อญฺญํ ชีวํ
อญฺญํ สรีรนฺติปิ โหติ ตถาคโต ปรํ มรณาติปิ น โหติ ตถาคโต
ปรํ มรณาติปิ โหติ จ น จ โหติ ตถาคโต ปรํ มรณาติปิ
เนว โหติ น น โหติ ตถาคโต ปรํ มรณาติปีติ
อจฺฉริยํ โภ โมคฺคลฺลาน อพฺภุตํ โภ โมคฺคลฺลาน
ยตฺถ หิ นาม สตฺถุ เจว สาวกสฺส จ อตฺเถน อตฺโถ พฺยญฺชเนน
พฺยญฺชนํ สํสนฺทิสฺสติ สเมสฺสติ น วิหายิสฺสติ ยทิทํ อคฺคปทสฺมึ
อิทานาหํ โภ โมคฺคลฺลาน สมณํ โคตมํ อุปสงฺกมิตฺวา เอตมตฺถํ
อปุจฺฉึ สมโณปิ เม โคตโม เอเตหิ ปเทหิ เอเตหิ พฺยญฺชเนหิ
เอตมตฺถํ พฺยากาสิ เสยฺยถาปิ ภวํ โมคฺคลฺลาโน อจฺฉริยํ โภ
โมคฺคลฺลาน อพฺภุตํ โภ โมคฺคลฺลาน ยตฺถ หิ นาม สตฺถุ
เจว สาวกสฺส จ อตฺเถน อตฺโถ พฺยญฺชเนน พฺยญฺชนํ สํสนฺทิสฺสติ
สเมสฺสติ น วิหายิสฺสติ ยทิทํ อคฺคปทสฺมินฺติ อฏฺฐมํ
อถ โข วจฺฉโคตฺโต ปริพฺพาชโก เยน ภควา
เตนุปสงฺกมิ อุปสงฺกมิตฺวา ภควตา สทฺธึ สมฺโมทิ สมฺโมทนียํ
กถํ สาราณียํ วีติสาเรตฺวา เอกมนฺตํ นิสีทิ เอกมนฺตํ นิสินฺโน
โข วจฺฉโคตฺโต ปริพฺพาชโก ภควนฺตํ เอตทโวจ ปุริมานิ โภ


โคตม ทิวสานิ ปุริมตรานิ สมฺพหุลานํ อญฺญติตฺถิยานํ
สมณพฺราหฺมณปริพฺพาชกานํ กุตุหลสาลายํ สนฺนิสินฺนานํ สนฺนิปติตานํ
อยมนฺตรากถา อุทปาทิ อยํ โข ปูรโณ กสฺสโป สงฺฆี เจว
คณี จ คณาจริโย จ ญาโต ยสสฺสี ติตฺถกโร สาธุสมฺมโต
พหุชนสฺส โส สาวกํ อพฺภตีตํ กาลกตํ อุปปตฺตีสุ พฺยากโรติ
อสุ อมุตฺร อุปปนฺโน อสุ อมุตฺร อุปปนฺโนติ โยปิสฺส
สาวโก อุตฺตมปุริโส ปรมปุริโส ปรมปตฺติปตฺโต ตมฺปิ สาวกํ
อพฺภตีตํ กาลกตํ อุปปตฺตีสุ พฺยากโรติ อสุ อมุตฺร อุปปนฺโน
อสุ อมุตฺร อุปปนฺโนติ อยมฺปิ โข มกฺขลิ โคสาโล
อยมฺปิ โข นิคณฺโฐ นาฏปุตฺโต อยมฺปิ โข สญฺชโย
เวลฏฺฐปุตฺโต อยมฺปิ โข ปกุโธ กจฺจาโน อยมฺปิ โข อชิโต
เกสกมฺพโล สงฺฆี เจว คณี จ คณาจริโย จ ญาโต ยสสฺสี
ติตฺถกโร สาธุสมฺมโต พหุชนสฺส โสปิ สาวกํ อพฺภตีตํ กาลกตํ
อุปฺปตฺตีสุ พฺยากโรติ อสุ อมุตฺร อุปปนฺโน อสุ อมุตฺร
อุปปนฺโนติ โยปิสฺส สาวโก อุตฺตมปุริโส ปรมปุริโส ปรมปตฺติปตฺโต
ตํปิ สาวกํ อพฺภตีตํ กาลกตํ อุปปตฺตีสุ พฺยากโรติ
อสุ อมุตฺร อุปปนฺโน อสุ อมุตฺร อุปปนฺโนติ อยมฺปิ โข
สมโณ โคตโม สงฺฆี เจว คณี จ คณาจริโย จ ญาโต
ยสสฺสี ติตฺถกโร สาธุสมฺมโต พหุชนสฺส โสปิ สาวกํ อพฺภตีตํ
กาลกตํ อุปปตฺตีสุ พฺยากโรติ อสุ อมุตฺร อุปปนฺโน อสุ




อมุตฺร อุปปนฺโนติ โย จ ขฺวสฺส สาวโก อุตฺตมปุริโส เป
อสุ อมุตฺร อุปปนฺโน อสุ อมุตฺร อุปปนฺโนติ อปิจ โข
นํ เอวํ พฺยากโรติ อจฺเฉชฺชิ ตณฺหํ วิวตฺตยิ สญฺโญชนํ
สมฺมามานาภิสมยา อนฺตมกาสิ ทุกฺขสฺสาติ ตสฺส มยฺหํ โภ
โคตม อหุเทว กงฺขา อหุ วิจิกิจฺฉา กถญฺหิ นาม สมณสฺส
โคตมสฺส ธมฺโม อภิญฺเญยฺโยติ
อลญฺหิ เต วจฺฉ กงฺขิตุํ อลํ วิจิกิจฺฉิตุํ กงฺขานิเย
จ ปน เต ฐาเน วิจิกิจฺฉา อุปฺปนฺนา สอุปาทานสฺส ขฺวาหํ
วจฺฉ อุปปตฺตึ ปญฺญเปมิ โน อนุปาทานสฺส เสยฺยถาปิ วจฺฉ
อคฺคิ สอุปาทาโน ชลติ โน อนุปาทาโน เอวเมว ขฺวาหํ วจฺฉ
สอุปาทานสฺส อุปปตฺตึ ปญฺญเปมิ โน อนุปาทานสฺสาติ ยสฺมึ
โภ โคตม สมเย อจฺจิ วาเตน ขิตฺตา ทูรํปิ คจฺฉติ อิมิสฺสา ปน
ภวํ โคตโม กึ อุปาทานสฺมึ ปญฺญเปตีติ ยสฺมึ โข วจฺฉ สมเย
อจฺจิ วาเตน ขิตฺตา ทูรํ คจฺฉติ ตมหํ วาตุปาทานํ ปญฺญเปมิ
วาโต หิสฺส วจฺฉ ตสฺมึ สมเย อุปาทานํ โหตีติ ยสฺมึ โภ โคตม
สมเย อิมญฺจ กายํ นิกฺขิปติ สตฺโต จ อญฺญตรํ กายํ อนุปปนฺโน
โหติ อิมสฺส ปน ภวํ โคตโม กึ อุปาทานสฺมึ ปญฺญเปตีติ
ยสฺมึ โข วจฺฉ สมเย อิมญฺจ กายํ นิกฺขิปติ สตฺโต จ
อญฺญตรํ กายํ อนุปปนฺโน โหติ ตมหํ ตณฺหุปาทานํ วทามิ
ตณฺหา หิสฺส วจฺฉ ตสฺมึ สมเย อุปาทานํ โหตีติ นวมํ




อถ โข วจฺฉโคตฺโต ปริพฺพาชโก เยน ภควา
เตนุปสงฺกมิ อุปสงฺกมิตฺวา ภควตา สทฺธึ สมฺโมทิ สมฺโมทนียํ
กถํ สาราณียํ วีติสาเรตฺวา เอกมนฺตํ นิสีทิ เอกมนฺตํ นิสินฺโน โข
วจฺฉโคตฺโต ปริพฺพาชโก ภควนฺตํ เอตทโวจ กึ นุ โข โภ
โคตม อตฺถตฺตาติ เอวํ วุตฺเต ภควา ตุณฺหี อโหสิ กึ ปน
โภ โคตม นตฺถตฺตาติ ทุติยมฺปิ โข ภควา ตุณฺหี อโหสิ
อถ โข วจฺฉโคตฺโต ปริพฺพาชโก อุฏฺฐายาสนา ปกฺกามิ
อถ โข อายสฺมา อานนฺโท อจิรปกฺกนฺเต วจฺฉโคตฺเต
ปริพฺพาชเก ภควนฺตํ เอตทโวจ กึ นุ โข ภนฺเต ภควา
วจฺฉโคตฺตสฺส ปริพฺพาชกสฺส ปญฺหํ ปุฏฺโฐ น พฺยากาสีติ
อหญฺจานนฺท วจฺฉโคตฺตสฺส ปริพฺพาชกสฺส อตฺถตฺตาติ ปุฏฺโฐ
สมาโน อตฺถตฺตาติ พฺยากเรยฺยํ เย เต อานนฺท สมณพฺราหฺมณา
สสฺสตวาทา เตสเมตํ สทฺธึ อภวิสฺส อหญฺจานนฺท วจฺฉโคตฺตสฺส
ปริพฺพาชกสฺส นตฺถตฺตาติ ปุฏฺโฐ สมาโน นตฺถตฺตาติ
พฺยากเรยฺยํ เย เต อานนฺท สมณพฺราหฺมณา อุจฺเฉทวาทา
เตสเมตํ สทฺธึ อภวิสฺส อหญฺจานนฺท วจฺฉโคตฺตสฺส ปริพฺพาชกสฺส
อตฺถตฺตาติ ปุฏฺโฐ สมาโน อตฺถตฺตาติ พฺยากเรยฺยํ อปิ นุ
เมตํ อานนฺท อนุโลมํ อภวิสฺส ญาณสฺส อุปฺปาทาย สพฺเพ
ธมฺมา อนตฺตาติ โน เหตํ ภนฺเต อหญฺจานนฺท วจฺฉโคตฺตสฺส
ปริพฺพาชกสฺส นตฺถตฺตาติ ปุฏฺโฐ สมาโน นตฺถตฺตาติ


พฺยากเรยฺยํ สมฺมูฬฺหสฺส อานนฺท วจฺฉโคตฺตสฺส ปริพฺพาชกสฺส
ภิยฺโยสมฺโมหาย อภวิสฺส อหุ วา เม นูน ปุพฺเพ อตฺตา โส
เอตรหิ นตฺถีติ ทสมํ
เอกํ สมยํ อายสฺมา สภิโย กจฺจาโน ญาติเก วิหรติ
คิญฺชกาวสเถ อถ โข วจฺฉโคตฺโต ปริพฺพาชโก เยนายสฺมา
สภิโย กจฺจาโน เตนุปสงฺกมิ อุปสงฺกมิตฺวา อายสฺมตา สภิเยน
กจฺจาเนน สทฺธึ สมฺโมทิ สมฺโมทนียํ กถํ สาราณียํ วีติสาเรตฺวา
เอกมนฺตํ นิสีทิ เอกมนฺตํ นิสินฺโน โข วจฺฉโคตฺโต ปริพฺพาชโก
อายสฺมนฺตํ สภิยํ กจฺจานํ เอตทโวจ กึ นุ โข โภ กจฺจาน
โหติ ตถาคโต ปรํ มรณาติ อพฺยากตํ โข เอตํ วจฺฉ ภควตา
โหติ ตถาคโต ปรํ มรณาติ กึ ปน โก กจฺจาน น โหติ
ตถาคโต ปรํ มรณาติ เอตมฺปิ โข วจฺฉ อพฺยากตํ ภควตา
น โหติ ตถาคโต ปรํ มรณาติ กึ นุ โข โภ กจฺจาน
โหติ จ น จ โหติ ตถาคโต ปรํ มรณาติ อพฺยากตํ โข
เอตํ วจฺฉ ภควตา โหติ จ น จ โหติ ตถาคโต ปรํ
มรณาติ กึ ปน โภ กจฺจาน เนว โหติ น น โหติ
ตถาคโต ปรํ มรณาติ เอตมฺปิ โข วจฺฉ อพฺยากตํ ภควตา
เนว โหติ น น โหติ ตถาคโต ปรํ มรณาติ กึ นุ โข
โภ กจฺจาน โหติ ตถาคโต ปรํ มรณาติ อิติ ปุฏฺโฐ สมาโน
อพฺยากตํ โข เอตํ วจฺฉ ภควตา โหติ ตถาคโต ปรํ มรณาติ


วเทสิ กึ ปน โภ กจฺจาน น โหติ ตถาคโต ปรํ มรณาติ
อิติ ปุฏฺโฐ สมาโน อพฺยากตํ โข เอตํ วจฺฉ ภควตา น
โหติ ตถาคโต ปรํ มรณาติ วเทสิ กึ นุ โข โภ กจฺจาน
โหติ จ น จ โหติ ตถาคโต ปรํ มรณาติ อิติ ปุฏฺโฐ สมาโน
อพฺยากตํ โข เอตํ วจฺฉ ภควตา โหติ จ น จ โหติ ตถาคโต
ปรํ มรณาติ วเทสิ กึ ปน โภ กจฺจาน เนว โหติ น น
โหติ ตถาคโต ปรํ มรณาติ อิติ ปุฏฺโฐ สมาโน เอตมฺปิ โข
วจฺฉ อพฺยากตํ ภควตา เนว โหติ น น โหติ ตถาคโต ปรํ
มรณาติ วเทสิ โก นุ โข โภ กจฺจาน เหตุ โก ปจฺจโย
เยเนตํ อพฺยากตํ สมเณน โคตเมนาติ โย จ วจฺฉ เหตุ
โย จ ปจฺจโย ปญฺญาปนาย รูปีติ วา อรูปีติ วา สญฺญีติ
วา อสญฺญีติ วา เนวสญฺญินาสญฺญีติ วา โส จ เหตุ โส
จ ปจฺจโย สพฺเพน สพฺพํ สพฺพถา สพฺพํ อปริเสสํ นิรุชฺเฌยฺย
เกน นํ ปญฺญาปยมาโน ปญฺญเปยฺย รูปีติ วา อรูปีติ วา
สญฺญีติ วา อสญฺญีติ วา เนวสญฺญินาสญฺญีติ วาติ
กีวจิรํ ปพฺพชิโตสิ โภ กจฺจานาติ น จิรํ อาวุโส ตีณิ
วสฺสานีติ ยสฺสปสฺส อาวุโส เอตฺตเกน เอตฺตกเมว ตํปสฺส
พหุ โก ปน วาโท เอวํ อภิกฺกนฺเตติ เอกาทสมํ
อพฺยากตสํยุตฺตํ สมตฺตํ



ตสฺสุทฺทานํ
เขมา เถรี อนุราโธ สารีปุตฺตาติ โกฏฺฐิโต
โมคฺคลฺลาโน จ วจฺโฉ จ กุตุหลสาลานนฺโท
สภิโย เอกาทสมนฺติ
สฬายตนวคฺคสํยุตฺตํ สมตฺตํ
ตสฺสุทฺทานํ
สฬายตนเวทนา มาตุคาโม ชมฺพุขาทโก
สามณฺฑโก โมคฺคลฺลาโน จิตฺโต คามณฺยสงฺขตํ
อพฺยากตนฺติ ทส จาติ



