
วินยปิฏเก จุลฺลวคฺคสฺส
ทุติโย ภาโค

ขุทฺทกวตฺถุกฺขนฺธกํ
เตน สมเยน พุทฺโธ ภควา ราชคเห วิหรติ เวฬุวเน
กลนฺทกนิวาเป เตน โข ปน สมเยน ฉพฺพคฺคิยา ภิกฺขู นหายมานา
รุกฺเข กายํ อุคฺฆํเสนฺติ อูรุมฺปิ พาหุมฺปิ อุรมฺปิ ปิฏฺฐิมฺปิ
มนุสฺสา ปสฺสิตฺวา อุชฺฌายนฺติ ขียนฺติ วิปาเจนฺติ กถํ หิ นาม
สมณา สกฺยปุตฺติยา นหายมานา รุกฺเข กายํ อุคฺฆํเสสฺสนฺติ อูรุมฺปิ
พาหุมฺปิ อุรมฺปิ ปิฏฺฐิมฺปิ เสยฺยถาปิ มลฺลมุฏฺฐิกา คามปูฏวาติ
อสฺโสสุํ โข ภิกฺขู เตสํ มนุสฺสานํ อุชฺฌายนฺตานํ ขียนฺตานํ
วิปาเจนฺตานํ เป อถโข เต ภิกฺขู ภควโต เอตมตฺถํ อาโรเจสุํ
อถโข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ
สนฺนิปาตาเปตฺวา ภิกฺขู ปฏิปุจฺฉิ สจฺจํ กิร ภิกฺขเว ฉพฺพคฺคิยา
ภิกฺขู นหายมานา รุกฺเข กายํ อุคฺฆํเสนฺติ อูรุมฺปิ พาหุมฺปิ อุรมฺปิ
ปิฏฺฐิมฺปีติ สจฺจํ ภควาติ วิครหิ พุทฺโธ ภควา อนนุจฺฉวิกํ




ภิกฺขเว เตสํ โมฆปุริสานํ อนนุโลมิกํ อปฺปฏิรูปํ อสฺสามณกํ
อกปฺปิยํ อกรณียํ กถํ หิ นาม เต ภิกฺขเว โมฆปุริสา นหายมานา
รุกฺเข กายํ อุคฺฆํเสสฺสนฺติ อูรุมฺปิ พาหุมฺปิ อุรมฺปิ ปิฏฺฐิมฺปิ เนตํ
ภิกฺขเว อปฺปสนฺนานํ วา ปสาทาย เป วิครหิตฺวา ธมฺมึ กถํ
กตฺวา ภิกฺขู อามนฺเตสิ น ภิกฺขเว นหายมาเนน รุกฺเข กาโย
อุคฺฆํเสตพฺโพ โย อุคฺฆํเสยฺย อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู นหายมานา
ถมฺเภ กายํ อุคฺฆํเสนฺติ อูรุมฺปิ พาหุมฺปิ อุรมฺปิ ปิฏฺฐิมฺปิ
มนุสฺสา อุชฺฌายนฺติ ขียนฺติ วิปาเจนฺติ กถํ หิ นาม สมณา
สกฺยปุตฺติยา นหายมานา ถมฺเภ กายํ อุคฺฆํเสสฺสนฺติ อูรุมฺปิ พาหุมฺปิ
อุรมฺปิ ปิฏฺฐิมฺปิ เสยฺยถาปิ มลฺลมุฏฺฐิกา คามปูฏวาติ อสฺโสสุํ
โข ภิกฺขู เตสํ มนุสฺสานํ อุชฺฌายนฺตานํ ขียนฺตานํ วิปาเจนฺตานํ
เป อถโข เต ภิกฺขู ภควโต เอตมตฺถํ อาโรเจสุํ เป
สจฺจํ กิร ภิกฺขเว เป สจฺจํ ภควาติ วิครหิตฺวา ธมฺมึ
กถํ กตฺวา ภิกฺขู อามนฺเตสิ น ภิกฺขเว นหายมาเนน ถมฺเภ
กาโย อุคฺฆํเสตพฺโพ โย อุคฺฆํเสยฺย อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู นหายมานา
กุฑฺเฑ กายํ อุคฺฆํเสนฺติ อูรุมฺปิ พาหุมฺปิ อุรมฺปิ ปิฏฺฐิมฺปิ
มนุสฺสา อุชฺฌายนฺติ ขียนฺติ วิปาเจนฺติ กถํ หิ นาม สมณา



สกฺยปุตฺติยา นหายมานา กุฑฺเฑ กายํ อุคฺฆํเสสฺสนฺติ อูรุมฺปิ พาหุมฺปิ
อุรมฺปิ ปิฏฺฐิมฺปิ เสยฺยถาปิ มลฺลมุฏฺฐิกา คามปูฏวาติ เป น
ภิกฺขเว นหายมาเนน กุฑฺเฑ กาโย อุคฺฆํเสตพฺโพ โย อุคฺฆํเสยฺย
อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู นหายมานา
อฏฺฐาเน นหายนฺติ มนุสฺสา อุชฺฌายนฺติ ขียนฺติ วิปาเจนฺติ
เป เสยฺยถาปิ คิหี กามโภคิโนติ อสฺโสสุํ โข ภิกฺขู เตสํ
มนุสฺสานํ อุชฺฌายนฺตานํ ขียนฺตานํ วิปาเจนฺตานํ เป อถโข
เต ภิกฺขู ภควโต เอตมตฺถํ อาโรเจสุํ เป สจฺจํ กิร ภิกฺขเว
เป สจฺจํ ภควาติ เป วิครหิตฺวา ธมฺมึ กถํ กตฺวา ภิกฺขู
อามนฺเตสิ น ภิกฺขเว นหายมาเนน อฏฺฐาเน นหายิตพฺพํ โย
นหาเยยฺย อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู คนฺธพฺพหตฺถเกน
นหายนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหี กามโภคิโนติ อสฺโสสุํ โข ภิกฺขู เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ เป อถโข เต ภิกฺขู
ภควโต เอตมตฺถํ อาโรเจสุํ เป น ภิกฺขเว คนฺธพฺพหตฺถเกน
นหายิตพฺพํ โย นหาเยยฺย อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู กุรุวินฺทกสุตฺติยา
นหายนฺติ มนุสฺสา อุชฺฌายนฺติ ขียนฺติ วิปาเจนฺติ เป



เสยฺยถาปิ คิหี กามโภคิโนติ เป ภควโต เอตมตฺถํ อาโรเจสุํ
เป น ภิกฺขเว กุรุวินฺทกสุตฺติยา นหายิตพฺพํ โย นหาเยยฺย
อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู วิคฺคยฺห ปริกมฺมํ
การาเปนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหี กามโภคิโนติ เป ภควโต เอตมตฺถํ อาโรเจสุํ
เป น ภิกฺขเว วิคฺคยฺห ปริกมฺมํ การาเปตพฺพํ โย การาเปยฺย
อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู มลฺลเกน
นหายนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหี กามโภคิโนติ เป อถโข เต ภิกฺขู ภควโต
เอตมตฺถํ อาโรเจสุํ เป น ภิกฺขเว มลฺลเกน นหายิตพฺพํ
โย นหาเยยฺย อาปตฺติ ทุกฺกฏสฺสาติ
เตน โข ปน สมเยน อญฺญตรสฺส ภิกฺขุโน กจฺฉุโรคาพาโธ
โหติ ตสฺส วินา มลฺลกา น ผาสุ โหติ เป ภควโต
เอตมตฺถํ อาโรเจสุํ เป อนุชานามิ ภิกฺขเว คิลานสฺส
อกตมลฺลกนฺติ
เตน โข ปน สมเยน อญฺญตโร ภิกฺขุ ชราทุพฺพโล
นหายมาโน น สกฺโกติ อตฺตโน กายํ อุปฆํเสตุํ เป ภควโต



เอตมตฺถํ อาโรเจสุํ เป อนุชานามิ ภิกฺขเว อุกฺกาสิกนฺติ
เตน โข ปน สมเยน อญฺญตโร ภิกฺขุ ปิฏฺฐิปริกมฺมํ
กาตุํ กุกฺกุจฺจายติ เป ภควโต เอตมตฺถํ อาโรเจสุํ เป
อนุชานามิ ภิกฺขเว ปุถุปาณิกนฺติ
เตน โข ปน สมเยน ฉพฺพคฺคิยา ภิกฺขู วลฺลิกํ ธาเรนฺติ
เป ปามงฺคํ ธาเรนฺติ กณฺฐสุตฺตกํ ธาเรนฺติ กฏิสุตฺตกํ
ธาเรนฺติ โอวฏฺฏิกํ ธาเรนฺติ กายุรํ ธาเรนฺติ หตฺถาภรณํ
ธาเรนฺติ องฺคุลิมุทฺทิกํ ธาเรนฺติ มนุสฺสา อุชฺฌายนฺติ ขียนฺติ
วิปาเจนฺติ เป เสยฺยถาปิ คิหี กามโภคิโนติ อสฺโสสุํ โข
ภิกฺขู เตสํ มนุสฺสานํ อุชฺฌายนฺตานํ ขียนฺตานํ วิปาเจนฺตานํ เป
อถโข เต ภิกฺขู ภควโต เอตมตฺถํ อาโรเจสุํ เป สจฺจํ
กิร ภิกฺขเว ฉพฺพคฺคิยา ภิกฺขู วลฺลิกํ ธาเรนฺติ ปามงฺคํ ธาเรนฺติ
กณฺฐสุตฺตกํ ธาเรนฺติ กฏิสุตฺตกํ ธาเรนฺติ โอวฏฺฏิกํ ธาเรนฺติ
กายุรํ ธาเรนฺติ หตฺถาภรณํ ธาเรนฺติ องฺคุลิมุทฺทิกํ ธาเรนฺตีติ
สจฺจํ ภควาติ เป วิครหิตฺวา ธมฺมึ กถํ กตฺวา ภิกฺขู อามนฺเตสิ
น ภิกฺขเว วลฺลิกํ ธาเรตพฺพํ น ปามงฺคํ ธาเรตพฺพํ น
กณฺฐสุตฺตกํ ธาเรตพฺพํ น กฏิสุตฺตกํ ธาเรตพฺพํ น โอวฏฺฏิกํ
ธาเรตพฺพํ น กายุรํ ธาเรตพฺพํ น หตฺถาภรณํ ธาเรตพฺพํ น




องฺคุลิมุทฺทิกํ ธาเรตพฺพํ โย ธาเรยฺย อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู ทีเฆ เกเส
ธาเรนฺติ มนุสฺสา อุชฺฌายนฺติ ขียนฺติ วิปาเจนฺติ เป เสยฺยถาปิ
คิหี กามโภคิโนติ เป ภควโต เอตมตฺถํ อาโรเจสุํ เป
น ภิกฺขเว ทีฆา เกสา ธาเรตพฺพา โย ธาเรยฺย อาปตฺติ
ทุกฺกฏสฺส อนุชานามิ ภิกฺขเว ทุมาสิกํ วา ทุวงฺคุลํ วาติ
เตน โข ปน สมเยน ฉพฺพคฺคิยา ภิกฺขู โกจฺเฉน
เกเส โอสเณฺหนฺติ ผณเกน เกเส โอสเณฺหนฺติ หตฺถผณเกน
เกเส โอสเณฺหนฺติ สิตฺถเตลเกน เกเส โอสเณฺหนฺติ อุทกเตลเกน
เกเส โอสเณฺหนฺติ มนุสฺสา อุชฺฌายนฺติ ขียนฺติ วิปาเจนฺติ
เป เสยฺยถาปิ คิหี กามโภคิโนติ เป ภควโต เอตมตฺถํ
อาโรเจสุํ เป น ภิกฺขเว โกจฺเฉน เกสา โอสเณฺหตพฺพา
น ผณเกน เกสา โอสเณฺหตพฺพา น หตฺถผณเกน เกสา
โอสเณฺหตพฺพา น สิตฺถเตลเกน เกสา โอสเณฺหตพฺพา น อุทกเตลเกน
เกสา โอสเณฺหตพฺพา โย โอสเณฺหยฺย อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู อาทาเสปิ
อุทกปตฺเตปิ มุขนิมิตฺตํ โอโลเกนฺติ มมุสฺสา อุชฺฌายนฺติ ขียนฺติ
วิปาเจนฺติ เป เสยฺยถาปิ คิหี กามโภคิโนติ เป ภควโต
เอตมตฺถํ อาโรเจสุํ เป น ภิกฺขเว อาทาเส วา อุทกปตฺเต วา
มุขนิมิตฺตํ โอโลเกตพฺพํ โย โอโลเกยฺย อาปตฺติ ทุกฺกฏสฺสาติ



เตน โข ปน สมเยน อญฺญตรสฺส ภิกฺขุโน มุเข
วโณ โหติ โส ภิกฺขู ปุจฺฉิ กีทิโส เม อาวุโส วโณติ
ภิกฺขู เอวมาหํสุ อีทิโส เต อาวุโส วโณติ โส น
สทฺทหติ ภควโต เอตมตฺถํ อาโรเจสุํ เป อนุชานามิ
ภิกฺขเว อาพาธปฺปจฺจยา อาทาเส วา อุทกปตฺเต วา มุขนิมิตฺตํ
โอโลเกตุนฺติ
เตน โข ปน สมเยน ฉพฺพคฺคิยา ภิกฺขู มุขํ อาลิมฺเปนฺติ
มุขํ อุมฺมทฺเทนฺติ มุขํ จุณฺเณนฺติ มโนสิลกาย มุขํ
ลญฺเจนฺติ องฺคราคํ กโรนฺติ มุขราคํ กโรนฺติ องฺคราคมุขราคํ
กโรนฺติ มนุสฺสา อุชฺฌายนฺติ ขียนฺติ วิปาเจนฺติ เป เสยฺยถาปิ
คิหี กามโภคิโนติ เป ภควโต เอตมตฺถํ อาโรเจสุํ เป
น ภิกฺขเว มุขํ อาลิมฺปิตพฺพํ น มุขํ อุมฺมทฺทิตพฺพํ น มุขํ
จุณฺเณตพฺพํ น มโนสิลกาย มุขํ ลญฺเจตพฺพํ น องฺคราโค
กาตพฺโพ น มุขราโค กาตพฺโพ น องฺคราคมุขราโค กาตพฺโพ
โย กเรยฺย อาปตฺติ ทุกฺกฏสฺสาติ
เตน โข ปน สมเยน อญฺญตรสฺส ภิกฺขุโน จกฺขุโรคาพาโธ
โหติ ภควโต เอตมตฺถํ อาโรเจสุํ เป อนุชานามิ ภิกฺขเว
อาพาธปฺปจฺจยา มุขํ อาลิมฺปิตุนฺติ



เตน โข ปน สมเยน ราชคเห คิรคฺคสมชฺโช โหติ
ฉพฺพคฺคิยา ภิกฺขู คิรคฺคสมชฺชํ ทสฺสนาย อคมํสุ มนุสฺสา
อุชฺฌายนฺติ ขียนฺติ วิปาเจนฺติ กถํ หิ นาม สมณา สกฺยปุตฺติยา
นจฺจมฺปิ คีตมฺปิ วาทิตมฺปิ ทสฺสนาย คจฺฉิสฺสนฺติ เสยฺยถาปิ คิหี
กามโภคิโนติ เป ภควโต เอตมตฺถํ อาโรเจสุํ เป น
ภิกฺขเว นจฺจํ วา คีตํ วา วาทิตํ วา ทสฺสนาย คนฺตพฺพํ โย
คจฺเฉยฺย อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู อายตเกน
คีตสฺสเรน ธมฺมํ คายนฺติ มนุสฺสา อุชฺฌายนฺติ ขียนฺติ วิปาเจนฺติ
ยเถว มยํ คายาม เอวเมวิเม นาม สมณา สกฺยปุตฺติยา
อายตเกน คีตสฺสเรน ธมฺมํ คายนฺตีติ อสฺโสสุํ โข ภิกฺขู
เตสํ มนุสฺสานํ อุชฺฌายนฺตานํ ขียนฺตานํ วิปาเจนฺตานํ เย เต
ภิกฺขู อปฺปิจฺฉา เป เต อุชฺฌายนฺติ ขียนฺติ วิปาเจนฺติ กถํ
หิ นาม ฉพฺพคฺคิยา ภิกฺขู อายตเกน คีตสฺสเรน ธมฺมํ คายิสฺสนฺตีติ
อถโข เต ภิกฺขู ภควโต เอตมตฺถํ อาโรเจสุํ เป สจฺจํ กิร
ภิกฺขเว เป สจฺจํ ภควาติ เป ธมฺมึ กถํ กตฺวา ภิกฺขู
อามนฺเตสิ ปญฺจิเม ภิกฺขเว อาทีนวา อายตเกน คีตสฺสเรน
ธมฺมํ คายนฺตสฺส อตฺตโนปิ ตสฺมึ สเร สารชฺชติ ปเรปิ
ตสฺมึ สเร สารชฺชนฺติ คหปติกาปิ อุชฺฌายนฺติ สรกุตฺตึปิ



นิกามยมานสฺส สมาธิสฺส ภงฺโค โหติ ปจฺฉิมา ชนตา
ทิฏฺฐานุคติมาปชฺชติ อิเม โข ภิกฺขเว ปญฺจ อาทีนวา อายตเกน
คีตสฺสเรน ธมฺมํ คายนฺตสฺส น ภิกฺขเว อายตเกน คีตสฺสเรน
ธมฺโม คายิตพฺโพ โย คาเยยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู สรภญฺเญ กุกฺกุจฺจายนฺติ
อถโข เต ภิกฺขู ภควโต เอตมตฺถํ อาโรเจสุํ อนุชานามิ
ภิกฺขเว สรภญฺญนฺติ
เตน โข ปน สมเยน ฉพฺพคฺคิยา ภิกฺขู พาหิรโลมึ
อุณฺณึ ธาเรนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหี กามโภคิโนติ ภควโต เอตมตฺถํ อาโรเจสุํ
เป น ภิกฺขเว พาหิรโลมี อุณฺณี ธาเรตพฺพา โย ธาเรยฺย
อาปตฺติ ทุกฺกฏสฺสาติ
เตน โข ปน สมเยน รญฺโญ มาคธสฺส เสนิยสฺส
พิมฺพิสารสฺส อาราเม อมฺพา ผลิโน โหนฺติ รญฺญา จ มาคเธน
เสนิเยน พิมฺพิสาเรน อนุญฺญาตํ โหติ ยถาสุขํ อยฺยา อมฺพํ
ปริภุญฺชนฺตูติ ฉพฺพคฺคิยา ภิกฺขู ตรุณญฺเญว อมฺพํ ปาตาเปตฺวา
ปริภุญฺชึสุ รญฺโญ จ มาคธสฺส เสนิยสฺส พิมฺพิสารสฺส อมฺเพน
อตฺโถ โหติ อถโข ราชา มาคโธ เสนิโย พิมฺพิสาโร
มนุสฺเส อาณาเปสิ คจฺฉถ ภเณ อารามํ คนฺตฺวา อมฺพํ



อาหรถาติ เอวํ เทวาติ โข เต มนุสฺสา รญฺโญ มาคธสฺส
เสนิยสฺส พิมฺพิสารสฺส ปฏิสฺสุตฺวา อารามํ คนฺตฺวา อารามปาลํ
เอตทโวจุํ เทวสฺส ภเณ อมฺเพน อตฺโถ อมฺพํ เทถาติ
นตฺถยฺยา อมฺพํ ตรุณญฺเญว อมฺพํ ปาตาเปตฺวา ภิกฺขู ปริภุญฺชึสูติ
อถโข เต มนุสฺสา รญฺโญ มาคธสฺส เสนิยสฺส พิมฺพิสารสฺส
เอตมตฺถํ อาโรเจสุํ สุปริภุตฺตํ ภเณ อยฺเยหิ อมฺพํ อปิจ
ภควตา มตฺตา วณฺณิตาติ มนุสฺสา อุชฺฌายนฺติ ขียนฺติ วิปาเจนฺติ
กถํ หิ นาม สมณา สกฺยปุตฺติยา น มตฺตํ ชานิตฺวา รญฺโญ
อมฺพํ ปริภุญฺชิสฺสนฺตีติ อสฺโสสุํ โข ภิกฺขู เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ เป อถโข เต ภิกฺขู
ภควโต เอตมตฺถํ อาโรเจสุํ เป น ภิกฺขเว อมฺพํ ปริภุญฺชิตพฺพํ
โย ปริภุญฺเชยฺย อาปตฺติ ทุกฺกฏสฺสาติ
เตน โข ปน สมเยน อญฺญตรสฺส ปูคสฺส สงฺฆภตฺตํ
โหติ สูเป อมฺพเปสิกา ปกฺขิตฺตา โหนฺติ ภิกฺขู กุกฺกุจฺจายนฺตา
น ปฏิคฺคณฺหนฺติ เป ปฏิคฺคณฺหถ ภิกฺขเว ปริภุญฺชถ อนุชานามิ
ภิกฺขเว อมฺพเปสิกนฺติ
เตน โข ปน สมเยน อญฺญตรสฺส ปูคสฺส สงฺฆภตฺตํ
โหติ เตน ปริยาปุณึสุ อมฺพเปสิกํ กาตุํ ภตฺตคฺเค สกเลเหว
อมฺเพหิ จรนฺติ ภิกฺขู กุกฺกุจฺจายนฺตา น ปฏิคฺคณฺหนฺติ เป



ปฏิคฺคณฺหถ ภิกฺขเว ปริภุญฺชถ อนุชานามิ ภิกฺขเว ปญฺจหิ
สมณกปฺเปหิ ผลํ ปริภุญฺชิตุํ อคฺคิปริจิตํ สตฺถปริจิตํ นขปริจิตํ
อพีชํ นิพฺพฏฺฏพีชญฺเญว ปญฺจมํ อนุชานามิ ภิกฺขเว อิเมหิ
ปญฺจหิ สมณกปฺเปหิ ผลํ ปริภุญฺชิตุนฺติ
เตน โข ปน สมเยน อญฺญตโร ภิกฺขุ อหินา ทฏฺโฐ
กาลกโต โหติ ภควโต เอตมตฺถํ อาโรเจสุํ เป นห
นูน โส ภิกฺขเว ภิกฺขุ จตฺตาริ อหิราชกุลานิ เมตฺเตน จิตฺเตน
ผริ สเจ หิ โส ภิกฺขเว ภิกฺขุ จตฺตาริ อหิราชกุลานิ เมตฺเตน
จิตฺเตน ผเรยฺย น หิ โส ภิกฺขเว ภิกฺขุ อหินา ทฏฺโฐ กาลํ
กเรยฺย กตมานิ จตฺตาริ อหิราชกุลานิ วิรูปกฺขํ อหิราชกุลํ
เอราปถํ อหิราชกุลํ ฉพฺยาปุตฺตํ อหิราชกุลํ กณฺหาโคตมกํ
อหิราชกุลํ นห นูน โส ภิกฺขเว ภิกฺขุ อิมานิ จตฺตาริ อหิราชกุลานิ
เมตฺเตน จิตฺเตน ผริ สเจ หิ โส ภิกฺขเว ภิกฺขุ อิมานิ
จตฺตาริ อหิราชกุลานิ เมตฺเตน จิตฺเตน ผเรยฺย น หิ โส
ภิกฺขเว ภิกฺขุ อหินา ทฏฺโฐ กาลํ กเรยฺย อนุชานามิ ภิกฺขเว
อิมานิ จตฺตาริ อหิราชกุลานิ เมตฺเตน จิตฺเตน ผริตุํ อตฺตคุตฺติยา
อตฺตรกฺขาย อตฺตปริตฺตาย เอวญฺจ ปน ภิกฺขเว กาตพฺพํ
วิรูปกฺเขหิ เม เมตฺตํ เมตฺตํ เอราปเถหิ เม
ฉพฺยาปุตฺเตหิ เม เมตฺตํ เมตฺตํ กณฺหาโคตมเกหิ จ




อปาทเกหิ เม เมตฺตํ เมตฺตํ ทิปาทเกหิ เม
จตุปฺปเทหิ เม เมตฺตํ เมตฺตํ พหุปฺปเทหิ เม
มา มํ อปาทโก หึสิ มา มํ หึสิ ทิปาทโก
มา มํ จตุปฺปโท หึสิ มา มํ หึสิ พหุปฺปโท
สพฺเพ สตฺตา สพฺเพ ปาณา สพฺเพ ภูตา จ เกวลา
สพฺเพ ภทฺรานิ ปสฺสนฺตุ มา กิญฺจิ ปาปมาคมา
อปฺปมาโณ พุทฺโธ อปฺปมาโณ ธมฺโม อปฺปมาโณ สงฺโฆ
ปมาณวนฺตานิ สิรึสปานิ อหิ วิจฺฉิกา สตปที อุณฺณานาภี สรพู
มูสิกา กตา เม รกฺขา กตา เม ปริตฺตา ปฏิกฺกมนฺตุ
ภูตานิ โสหํ นโม ภควโต นโม สตฺตนฺนํ สมฺมาสมฺพุทฺธานนฺติ
เตน โข ปน สมเยน อญฺญตโร ภิกฺขุ อนภิรติยา ปีฬิโต
อตฺตโน องฺคชาตํ ฉินฺทิ เป ภควโต เอตมตฺถํ อาโรเจสุํ
เป อญฺญมฺหิ โส ภิกฺขเว โมฆปุริโส ฉินฺทิตพฺพมฺหิ อญฺญํ
ฉินฺทิ น หิ ภิกฺขเว อตฺตโน องฺคชาตํ ฉินฺทิตพฺพํ โย
ฉินฺเทยฺย อาปตฺติ ถุลฺลจฺจยสฺสาติ
เตน โข ปน สมเยน ราชคหกสฺส เสฏฺฐิสฺส มหคฺฆสฺส
จนฺทนสารสฺส จนฺทนคณฺฐี อุปฺปนฺนา โหติ อถโข ราชคหกสฺส





เสฏฺฐิสฺส เอตทโหสิ ยนฺนูนาหํ อิมาย จนฺทนคณฺฐิยา ปตฺตํ
ลิขาเปยฺยํ ลิขญฺจ เม ปริโภคํ ภวิสฺสติ ปตฺตญฺจ ทานํ
ทสฺสามีติ อถโข ราชคหโก เสฏฺฐี ตาย จนฺทนคณฺฐิยา ปตฺตํ
ลิขาเปตฺวา สิกฺกายํ อุฑฺฑิตฺวา เวฬุคฺเค อาลคฺเคตฺวา เวฬุปรมฺปราย
วาหิตฺวา เอวมาห โย สมโณ วา พฺราหฺมโณ วา อรหา
เจว อิทฺธิมา จ ทินฺนํเยว ปตฺตํ โอหรตูติ
อถโข ปูรโณ กสฺสโป เยน ราชคหโก เสฏฺฐี
เตนุปสงฺกมิ อุปสงฺกมิตฺวา ราชคหกํ เสฏฺฐึ เอตทโวจ อหํ หิ
คหปติ อรหา เจว อิทฺธิมา จ เทหิ เม ปตฺตนฺติ สเจ
ภนฺเต อายสฺมา อรหา เจว อิทฺธิมา จ ทินฺนํเยว ปตฺตํ
โอหรตูติ อถโข มกฺขลิ โคสาโล อชิโต เกสกมฺพโล
ปกุโธ กจฺจายโน สญฺชโย เวฬฏฺฐปุตฺโต นิคฺคณฺโฐ นาฏปุตฺโต
เยน ราชคหโก เสฏฺฐี เตนุปสงฺกมิ อุปสงฺกมิตฺวา
ราชคหกํ เสฏฺฐึ เอตทโวจ อหํ หิ คหปติ อรหา เจว อิทฺธิมา
จ เทหิ เม ปตฺตนฺติ สเจ ภนฺเต อายสฺมา อรหา เจว
อิทฺธิมา จ ทินฺนํเยว ปตฺตํ โอหรตูติ
เตน โข ปน สมเยน อายสฺมา จ มหาโมคฺคลฺลาโน




อายสฺมา จ ปิณฺโฑลภารทฺวาโช ปุพฺพณฺหสมยํ นิวาเสตฺวา ปตฺตจีวรมาทาย
ราชคหํ ปิณฺฑาย ปาวิสึสุ อายสฺมาปิ โข ปิณฺโฑลภารทฺวาโช
อรหา เจว อิทฺธิมา จ อายสฺมาปิ โข มหาโมคฺคลฺลาโน
อรหา เจว อิทฺธิมา จ อถโข อายสฺมา ปิณฺโฑลภารทฺวาโช
อายสฺมนฺตํ มหาโมคฺคลฺลานํ เอตทโวจ คจฺฉาวุโส โมคฺคลฺลาน
เอตํ ปตฺตํ โอหร ตุเยฺหโส ปตฺโตติ อายสฺมาปิ โข
โมคฺคลฺลาโน อายสฺมนฺตํ ปิณฺโฑลภารทฺวาชํ เอตทโวจ คจฺฉาวุโส
ภารทฺวาช เอตํ ปตฺตํ โอหร ตุเยฺหโส ปตฺโตติ อถโข
อายสฺมา ปิณฺโฑลภารทฺวาโช เวหาสํ อพฺภุคฺคนฺตฺวา ตํ ปตฺตํ
คเหตฺวา ติกฺขตฺตุํ ราชคหํ อนุปริยายิ
เตน โข ปน สมเยน ราชคหโก เสฏฺฐี สปุตฺตทาโร
สเก นิเวสเน ฐิโต โหติ ปญฺชลิโก นมสฺสมาโน อิเธว ภนฺเต
อยฺโย ภารทฺวาโช อมฺหากํ นิเวสเน ปติฏฺฐาตูติ อถโข อายสฺมา
ปิณฺโฑลภารทฺวาโช ราชคหกสฺส เสฏฺฐิสฺส นิเวสเน ปติฏฺฐาติ







อถโข ราชคหโก เสฏฺฐี อายสฺมโต ปิณฺโฑลภารทฺวาชสฺส หตฺถโต
ปตฺตํ คเหตฺวา มหคฺฆสฺส ขาทนียสฺส ปูเรตฺวา อายสฺมโต ปิณฺโฑลภารทฺวาชสฺส
อทาสิ อถโข อายสฺมา ปิณฺโฑลภารทฺวาโช
ตํ ปตฺตํ คเหตฺวา อารามํ อคมาสิ อสฺโสสุํ โข มนุสฺสา
อยฺเยน กิร ปิณฺโฑลภารทฺวาเชน ราชคหกสฺส เสฏฺฐิสฺส ปตฺโต
โอหาริโตติ เต จ มนุสฺสา อุจฺจาสทฺทา มหาสทฺทา อายสฺมนฺตํ
ปิณฺโฑลภารทฺวาชํ ปิฏฺฐิโต ปิฏฺฐิโต อนุพนฺธึสุ อสฺโสสิ โข
ภควา อุจฺจาสทฺทํ มหาสทฺทํ สุตฺวาน อายสฺมนฺตํ อานนฺทํ อามนฺเตสิ
กึ นุ โข โส อานนฺท อุจฺจาสทฺโท มหาสทฺโทติ อายสฺมตา
ภนฺเต ปิณฺโฑลภารทฺวาเชน ราชคหกสฺส เสฏฺฐิสฺส ปตฺโต โอหาริโต
อสฺโสสุํ โข ภนฺเต มนุสฺสา อยฺเยน กิร ปิณฺโฑลภารทฺวาเชน
ราชคหกสฺส เสฏฺฐิสฺส ปตฺโต โอหาริโตติ เต จ ภนฺเต มนุสฺสา
อุจฺจาสทฺทา มหาสทฺทา อายสฺมนฺตํ ปิณฺโฑลภารทฺวาชํ ปิฏฺฐิโต
ปิฏฺฐิโต อนุพนฺธา โส เอโส ภควา อุจฺจาสทฺโท มหาสทฺโทติ
อถโข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ
สนฺนิปาตาเปตฺวา อายสฺมนฺตํ ปิณฺโฑลภารทฺวาชํ ปฏิปุจฺฉิ สจฺจํ
กิร ตยา ภารทฺวาช ราชคหกสฺส เสฏฺฐิสฺส ปตฺโต โอหาริโตติ



สจฺจํ ภควาติ วิครหิ พุทฺโธ ภควา อนนุจฺฉวิกํ ภารทฺวาช
อนนุโลมิกํ อปฺปฏิรูปํ อสฺสามณกํ อกปฺปิยํ อกรณียํ กถํ หิ
นาม ตฺวํ ภารทฺวาช ฉวสฺส ทารุปตฺตสฺส การณา คิหีนํ
อุตฺตริมนุสฺสธมฺมํ อิทฺธิปาฏิหาริยํ ทสฺเสสฺสสิ เสยฺยถาปิ นาม ภารทฺวาช
มาตุคาโม ฉวสฺส มาสกรูปสฺส การณา โกปินํ ทสฺเสติ เอวเมว
โข ตยา ภารทฺวาช ฉวสฺส ทารุปตฺตสฺส การณา คิหีนํ อุตฺตริมนุสฺสธมฺมํ
อิทฺธิปาฏิหาริยํ ทสฺสิตํ เนตํ ภารทฺวาช อปฺปสนฺนานํ
วา ปสาทาย เป วิครหิตฺวา ธมฺมึ กถํ กตฺวา ภิกฺขู อามนฺเตสิ
น ภิกฺขเว คิหีนํ อุตฺตริมนุสฺสธมฺมํ อิทฺธิปาฏิหาริยํ ทสฺเสตพฺพํ
โย ทสฺเสยฺย อาปตฺติ ทุกฺกฏสฺส ภินฺทเถตํ ภิกฺขเว ทารุปตฺตํ
สกลิกํ สกลิกํ กริตฺวา ภิกฺขูนํ อญฺชนปึสนํ เทถ น จ ภิกฺขเว
ทารุปตฺโต ธาเรตพฺโพ โย ธาเรยฺย อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู อุจฺจาวเจ
ปตฺเต ธาเรนฺติ โสวณฺณมยํ รูปิยมยํ มนุสฺสา อุชฺฌายนฺติ
ขียนฺติ วิปาเจนฺติ เป เสยฺยถาปิ คิหี กามโภคิโนติ เป
ภควโต เอตมตฺถํ อาโรเจสุํ เป น ภิกฺขเว โสวณฺณมโย
ปตฺโต ธาเรตพฺโพ น รูปิยมโย ปตฺโต ธาเรตพฺโพ น
มณิมโย ปตฺโต ธาเรตพฺโพ น เวฬุริยมโย ปตฺโต ธาเรตพฺโพ
น ผลิกมโย ปตฺโต ธาเรตพฺโพ น กํสมโย ปตฺโต ธาเรตพฺโพ




น กาจมโย ปตฺโต ธาเรตพฺโพ น ติปุมโย ปตฺโต ธาเรตพฺโพ
น สีสมโย ปตฺโต ธาเรตพฺโพ น ตมฺพโลหมโย ปตฺโต
ธาเรตพฺโพ โย ธาเรยฺย อาปตฺติ ทุกฺกฏสฺส อนุชานามิ ภิกฺขเว
เทฺว ปตฺเต อโยปตฺตํ มตฺติกาปตฺตนฺติ
เตน โข ปน สมเยน ปตฺตมูลํ ฆํสิยติ ภควโต
เอตมตฺถํ อาโรเจสุํ อนุชานามิ ภิกฺขเว ปตฺตมณฺฑลนฺติ
เตน โข ปน สมเยน ฉพฺพคฺคิยา ภิกฺขู อุจฺจาวจานิ
ปตฺตมณฺฑลานิ ธาเรนฺติ โสวณฺณมยํ รูปิยมยํ มนุสฺสา อุชฺฌายนฺติ
ขียนฺติ วิปาเจนฺติ เป เสยฺยถาปิ คิหี กามโภคิโนติ เป
ภควโต เอตมตฺถํ อาโรเจสุํ เป น ภิกฺขเว อุจฺจาวจานิ
ปตฺตมณฺฑลานิ ธาเรตพฺพานิ โย ธาเรยฺย อาปตฺติ ทุกฺกฏสฺส
อนุชานามิ ภิกฺขเว เทฺว ปตฺตมณฺฑลานิ ติปุมยํ สีสมยนฺติ
พหลานิ ปตฺตมณฺฑลานิ น อจฺฉุปิยนฺติ ภควโต เอตมตฺถํ
อาโรเจสุํ อนุชานามิ ภิกฺขเว ลิขิตุนฺติ วลี โหนฺติ เป
อนุชานามิ ภิกฺขเว มกรทนฺตกํ ฉินฺทิตุนฺติ
เตน โข ปน สมเยน ฉพฺพคฺคิยา ภิกฺขู จิตฺรานิ
ปตฺตมณฺฑลานิ ธาเรนฺติ รูปกากิณฺณานิ ภิตฺติกมฺมกตานิ ตานิ
รถิกายปิ ทสฺเสนฺตา อาหิณฺฑนฺติ มนุสฺสา อุชฺฌายนฺติ ขียนฺติ
วิปาเจนฺติ เป เสยฺยถาปิ คิหี กามโภคิโนติ ภควโต



เอตมตฺถํ อาโรเจสุํ น ภิกฺขเว จิตฺรานิ ปตฺตมณฺฑลานิ
ธาเรตพฺพานิ รูปกากิณฺณานิ ภิตฺติกมฺมกตานิ โย ธาเรยฺย
อาปตฺติ ทุกฺกฏสฺส อนุชานามิ ภิกฺขเว ปกติมณฺฑลนฺติ
เตน โข ปน สมเยน ภิกฺขู โสทกํ ปตฺตํ ปฏิสาเมนฺติ
ปตฺโต ทุสฺสติ ภควโต เอตมตฺถํ อาโรเจสุํ เป น ภิกฺขเว
โสทโก ปตฺโต ปฏิสาเมตพฺโพ โย ปฏิสาเมยฺย อาปตฺติ
ทุกฺกฏสฺส อนุชานามิ ภิกฺขเว โอตาเปตฺวา ปตฺตํ ปฏิสาเมตุนฺติ
เตน โข ปน สมเยน ภิกฺขู สอุทกํ ปตฺตํ โอตาเปนฺติ
ปตฺโต ทุคฺคนฺโธ โหติ ภควโต เอตมตฺถํ อาโรเจสุํ เป
น ภิกฺขเว สอุทโก ปตฺโต โอตาเปตพฺโพ โย โอตาเปยฺย
อาปตฺติ ทุกฺกฏสฺส อนุชานามิ ภิกฺขเว นิรุทกํ กตฺวา
โอตาเปตฺวา ปตฺตํ ปฏิสาเมตุนฺติ
เตน โข ปน สมเยน ภิกฺขู อุเณฺห ปตฺตํ นิทหนฺติ
ปตฺตสฺส วณฺโณ ทุสฺสติ ภควโต เอตมตฺถํ อาโรเจสุํ น
ภิกฺขเว อุเณฺห ปตฺโต นิทหิตพฺโพ โย นิทเหยฺย อาปตฺติ
ทุกฺกฏสฺส อนุชานามิ ภิกฺขเว มุหุตฺตํ อุเณฺห โอตาเปตฺวา
ปตฺตํ ปฏิสาเมตุนฺติ
เตน โข ปน สมเยน สมฺพหุลา ปตฺตา อชฺโฌกาเส
อนาธารา นิกฺขิตฺตา โหนฺติ วาตมณฺฑลิกาย อาวฏฺฏิตฺวา ปตฺตา



ภิชฺชึสุ ภควโต เอตมตฺถํ อาโรเจสุํ เป อนุชานามิ ภิกฺขเว
ปตฺตาธารกนฺติ
เตน โข ปน สมเยน ภิกฺขู มิฒนฺเต ปตฺตํ นิกฺขิปนฺติ
ปริวฏฺฏิตฺวา ปตฺโต ภิชฺชติ ภควโต เอตมตฺถํ อาโรเจสุํ
เป น ภิกฺขเว มิฒนฺเต ปตฺโต นิกฺขิปิตพฺโพ โย นิกฺขิเปยฺย
อาปตฺติ ทุกฺกฏสฺสาติ
เตน โข ปน สมเยน ภิกฺขู ปริภณฺฑนฺเต ปตฺตํ
นิกฺขิปนฺติ ปริวฏฺฏิตฺวา ปตฺโต ภิชฺชติ ภควโต เอตมตฺถํ
อาโรเจสุํ เป น ภิกฺขเว ปริภณฺฑนฺเต ปตฺโต นิกฺขิปิตพฺโพ
โย นิกฺขิเปยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู ฉมายํ ปตฺตํ นิกฺกุชฺชนฺติ
โอฏฺโฐ ฆํสิยติ ภควโต เอตมตฺถํ อาโรเจสุํ เป อนุชานามิ
ภิกฺขเว ติณสนฺถารกนฺติ ติณสนฺถารโก อุปจิกาหิ ขชฺชติ
ภควโต เอตมตฺถํ อาโรเจสุํ เป อนุชานามิ ภิกฺขเว โจฬกนฺติ
โจฬกํ อุปจิกาหิ ขชฺชติ ภควโต เอตมตฺถํ อาโรเจสุํ เป
อนุชานามิ ภิกฺขเว ปตฺตมาฬกนฺติ ปตฺตมาฬกา ปริปติตฺวา
ปตฺโต ภิชฺชติ ภควโต เอตมตฺถํ อาโรเจสุํ เป อนุชานามิ
ภิกฺขเว ปตฺตกุณฺโฑลิกนฺติ ปตฺตกุณฺโฑลิกาย ปตฺโต อุคฺฆํสิยติ
ภควโต เอตมตฺถํ อาโรเจสุํ เป อนุชานามิ ภิกฺขเว



ปตฺตตฺถวิกนฺติ อํสวทฺธโก น โหติ ภควโต เอตมตฺถํ
อาโรเจสุํ เป อนุชานามิ ภิกฺขเว อํสวทฺธกํ พนฺธนสุตฺตกนฺติ
เตน โข ปน สมเยน ภิกฺขู ภิตฺติขีเลปิ นาคทนฺตเกปิ
ปตฺตํ ลคฺเคนฺติ ปริปติตฺวา ปตฺโต ภิชฺชติ ภควโต เอตมตฺถํ
อาโรเจสุํ เป น ภิกฺขเว ปตฺโต ลคฺเคตพฺโพ โย ลคฺเคยฺย
อาปตฺติ ทุกฺกฏสฺสาติ
เตน โข ปน สมเยน ภิกฺขู มญฺเจ ปตฺตํ นิกฺขิปนฺติ
สติสมฺโมสา นิสีทนฺตา โอตฺถริตฺวา ปตฺตํ ภินฺทนฺติ ภควโต
เอตมตฺถํ อาโรเจสุํ เป น ภิกฺขเว มญฺเจ ปตฺโต นิกฺขิปิตพฺโพ
โย นิกฺขิเปยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู ปีเฐ ปตฺตํ นิกฺขิปนฺติ
สติสมฺโมสา นิสีทนฺตา โอตฺถริตฺวา ปตฺตํ ภินฺทนฺติ ภควโต
เอตมตฺถํ อาโรเจสุํ เป น ภิกฺขเว ปีเฐ ปตฺโต นิกฺขิปิตพฺโพ
โย นิกฺขิเปยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู องฺเก ปตฺตํ นิกฺขิปนฺติ
สติสมฺโมสา อุฏฺฐหนฺติ ปริปติตฺวา ปตฺโต ภิชฺชติ ภควโต
เอตมตฺถํ อาโรเจสุํ เป น ภิกฺขเว องฺเก ปตฺโต นิกฺขิปิตพฺโพ
โย นิกฺขิเปยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู ฉตฺเต ปตฺตํ นิกฺขิปนฺติ
วาตมณฺฑลิกาย ฉตฺตํ อุกฺขิปิยติ ปริปติตฺวา ปตฺโต ภิชฺชติ



ภควโต เอตมตฺถํ อาโรเจสุํ เป น ภิกฺขเว ฉตฺเต ปตฺโต
นิกฺขิปิตพฺโพ โย นิกฺขิเปยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู ปตฺตหตฺถา กวาฏํ
ปณาเมนฺติ กวาเฏ อาวฏฺฏิตฺวา ปตฺโต ภิชฺชติ ภควโต
เอตมตฺถํ อาโรเจสุํ เป น ภิกฺขเว ปตฺตหตฺเถน ภิกฺขุนา
กวาฏํ ปณาเมตพฺพํ โย ปณาเมยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู ตุมฺพกฏาเหน ปิณฺฑาย
จรนฺติ มนุสฺสา อุชฺฌายนฺติ ขียนฺติ วิปาเจนฺติ เป เสยฺยถาปิ
ติตฺถิยาติ ภควโต เอตมตฺถํ อาโรเจสุํ เป น ภิกฺขเว
ตุมฺพกฏาเหน ปิณฺฑาย จริตพฺพํ โย จเรยฺย อาปตฺติ
ทุกฺกฏสฺสาติ
เตน โข ปน สมเยน ภิกฺขู ฆฏิกฏาเหน ปิณฺฑาย
จรนฺติ มนุสฺสา อุชฺฌายนฺติ ขียนฺติ วิปาเจนฺติ เป เสยฺยถาปิ
ติตฺถิยาติ ภควโต เอตมตฺถํ อาโรเจสุํ เป น ภิกฺขเว
ฆฏิกฏาเหน ปิณฺฑาย จริตพฺพํ โย จเรยฺย อาปตฺติ
ทุกฺกฏสฺสาติ
เตน โข ปน สมเยน อญฺญตโร ภิกฺขุ สพฺพปํสุกูลิโก
โหติ โส ฉวสีสสฺส ปตฺตํ ธาเรติ อญฺญตรา อิตฺถี



ปสฺสิตฺวา ภีตา วิสฺสรมกาสิ อพฺภุมฺเม ปิสาโจ วตายนฺติ
มนุสฺสา อุชฺฌายนฺติ ขียนฺติ วิปาเจนฺติ กถํ หิ นาม สมณา
สกฺยปุตฺติยา ฉวสีสสฺส ปตฺตํ ธาเรสฺสนฺติ เสยฺยถาปิ ปิสาจิลฺลิกาติ
ภควโต เอตมตฺถํ อาโรเจสุํ เป น ภิกฺขเว ฉวสีสสฺส ปตฺโต
ธาเรตพฺโพ โย ธาเรยฺย อาปตฺติ ทุกฺกฏสฺส น จ ภิกฺขเว
สพฺพปํสุกูลิเกน ภวิตพฺพํ โย ภเวยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู จลกานิปิ อฏฺฐิกานิปิ
อุจฺฉิฏฺโฐทกํปิ ปตฺเตน นีหรนฺติ มนุสฺสา อุชฺฌายนฺติ ขียนฺติ
วิปาเจนฺติ ยสฺมึเยวิเม สมณา สกฺยปุตฺติยา ภุญฺชนฺติ โส
ว เนสํ ปฏิคฺคโหติ ภควโต เอตมตฺถํ อาโรเจสุํ เป น
ภิกฺขเว จลกานิ วา อฏฺฐิกานิ วา อุจฺฉิฏฺโฐทกํ วา ปตฺเตน
นีหริตพฺพํ โย นีหเรยฺย อาปตฺติ ทุกฺกฏสฺส อนุชานามิ
ภิกฺขเว ปฏิคฺคหนฺติ
เตน โข ปน สมเยน ภิกฺขู หตฺเถน จีวรํ วิผาเลตฺวา
จีวรํ สิพฺเพนฺติ จีวรํ วิโลมํ โหติ ภควโต เอตมตฺถํ
อาโรเจสุํ เป อนุชานามิ ภิกฺขเว สตฺถกํ นมตกนฺติ
เตน โข ปน สมเยน สงฺฆสฺส ทณฺฑสตฺถกํ อุปฺปนฺนํ
โหติ ภควโต เอตมตฺถํ อาโรเจสุํ อนุชานามิ ภิกฺขเว




ทณฺฑสตฺถกนฺติ
เตน โข ปน สมเยน ฉพฺพคฺคิยา ภิกฺขู อุจฺจาวเจ
สตฺถกทณฺเฑ ธาเรนฺติ โสวณฺณมยํ รูปิยมยํ มนุสฺสา อุชฺฌายนฺติ
ขียนฺติ วิปาเจนฺติ เป เสยฺยถาปิ คิหี กามโภคิโนติ เป
ภควโต เอตมตฺถํ อาโรเจสุํ เป น ภิกฺขเว อุจฺจาวจา
สตฺถกทณฺฑา ธาเรตพฺพา โย ธาเรยฺย อาปตฺติ ทุกฺกฏสฺส
อนุชานามิ ภิกฺขเว อฏฺฐิมยํ ทนฺตมยํ วิสาณมยํ นฬมยํ เวฬุมยํ
กฏฺฐมยํ ชตุมยํ ผลมยํ โลหมยํ สงฺขนาภิมยนฺติ
เตน โข ปน สมเยน ภิกฺขู กุกฺกุฏปตฺเตนปิ
เวฬุเปสิกายปิ จีวรํ สิพฺพนฺติ จีวรํ ทุสฺสิพฺพิตํ โหติ ภควโต
เอตมตฺถํ อาโรเจสุํ เป อนุชานามิ ภิกฺขเว สูจินฺติ สูจิโย
กณฺณกิตาโย โหนฺติ เป อนุชานามิ ภิกฺขเว สูจินาฬิกนฺติ
นาฬิกายปิ กณฺณกิตาโย โหนฺติ เป อนุชานามิ ภิกฺขเว
กิณฺเณน ปูเรตุนฺติ กิณฺเณปิ กณฺณกิตาโย โหนฺติ เป
อนุชานามิ ภิกฺขเว สตฺตุยา ปูเรตุนฺติ สตฺตุยาปิ กณฺณกิตาโย
โหนฺติ เป อนุชานามิ ภิกฺขเว สริตกนฺติ สริตเกปิ กณฺณกิตาโย
โหนฺติ เป อนุชานามิ ภิกฺขเว มธุสิตฺถเกน สาเรตุนฺติ
สริตกมฺปิ ปริภิชฺชติ อนุชานามิ ภิกฺขเว สริตสิปาฏิกนฺติ
เตน โข ปน สมเยน ภิกฺขู ตตฺถ ตตฺถ ขีลํ นิขณิตฺวา



สมฺพนฺธิตฺวา จีวรํ สิพฺเพนฺติ จีวรํ วิกณฺณํ โหติ ภควโต
เอตมตฺถํ อาโรเจสุํ เป อนุชานามิ ภิกฺขเว กฐินํ กฐินรชฺชุํ
ตตฺถ ตตฺถ โอพนฺธิตฺวา จีวรํ สิพฺเพตุนฺติ วิสเม กฐินํ
ปตฺถรนฺติ กฐินํ ปริภิชฺชติ เป น ภิกฺขเว วิสเม กฐินํ
ปตฺถริตพฺพํ โย ปตฺถเรยฺย อาปตฺติ ทุกฺกฏสฺสาติ ฉมายํ
กฐินํ ปตฺถรนฺติ กฐินํ ปํสุกิตํ โหติ เป อนุชานามิ ภิกฺขเว
ติณสนฺถารกนฺติ กฐินสฺส อนฺโต ชิรติ เป อนุชานามิ
ภิกฺขเว อนุวาตํ ปริภณฺฑํ อาโรเปตุนฺติ กฐินํ นปฺปโหติ
เป อนุชานามิ ภิกฺขเว ทณฺฑกฐินํ วิทลกํ สลากํ วินทฺธนรชฺชุํ
วินทฺธนสุตฺตกํ วินทฺธิตฺวา จีวรํ สิพฺเพตุนฺติ สุตฺตนฺตริกาโย
วิสมา โหนฺติ เป อนุชานามิ ภิกฺขเว กฬิมฺพกนฺติ สุตฺตา
วงฺกา โหนฺติ เป อนุชานามิ ภิกฺขเว โมฆสุตฺตกนฺติ
เตน โข ปน สมเยน ภิกฺขู อโธเตหิ ปาเทหิ กฐินํ
อกฺกมนฺติ กฐินํ ทุสฺสติ ภควโต เอตมตฺถํ อาโรเจสุํ
เป น ภิกฺขเว อโธเตหิ ปาเทหิ กฐินํ อกฺกมิตพฺพํ โย
อกฺกเมยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู อลฺเลหิ ปาเทหิ กฐินํ
อกฺกมนฺติ กฐินํ ทุสฺสติ ภควโต เอตมตฺถํ อาโรเจสุํ



เป น ภิกฺขเว อลฺเลหิ ปาเทหิ กฐินํ อกฺกมิตพฺพํ โย
อกฺกเมยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู สอุปาหนา กฐินํ อกฺกมนฺติ
กฐินํ ทุสฺสติ ภควโต เอตมตฺถํ อาโรเจสุํ เป น ภิกฺขเว
สอุปาหเนน กฐินํ อกฺกมิตพฺพํ โย อกฺกเมยฺย อาปตฺติ
ทุกฺกฏสฺสาติ
เตน โข ปน สมเยน ภิกฺขู จีวรํ สิพฺเพนฺตา องฺคุลิยา
ปฏิคฺคณฺหนฺติ องฺคุลิโย ทุกฺขา โหนฺติ ภควโต เอตมตฺถํ
อาโรเจสุํ เป อนุชานามิ ภิกฺขเว ปฏิคฺคหนฺติ
เตน โข ปน สมเยน ฉพฺพคฺคิยา ภิกฺขู อุจฺจาวเจ
ปฏิคฺคเห ธาเรนฺติ โสวณฺณมยํ รูปิยมยํ มนุสฺสา อุชฺฌายนฺติ
ขียนฺติ วิปาเจนฺติ เป เสยฺยถาปิ คิหี กามโภคิโนติ ภควโต
เอตมตฺถํ อาโรเจสุํ เป น ภิกฺขเว อุจฺจาวจา ปฏิคฺคหา
ธาเรตพฺพา โย ธาเรยฺย อาปตฺติ ทุกฺกฏสฺส อนุชานามิ
ภิกฺขเว อฏฺฐิมยํ เป สงฺขนาภิมยนฺติ
เตน โข ปน สมเยน สูจิโยปิ สตฺถกาปิ ปฏิคฺคหาปิ นสฺสนฺติ
ภควโต เอตมตฺถํ อาโรเจสุํ อนุชานามิ ภิกฺขเว อาเวสนวิตฺถกนฺติ
อาเวสนวิตฺถเก สมากุลา โหนฺติ ภควโต เอตมตฺถํ อาโรเจสุํ
อนุชานามิ ภิกฺขเว ปฏิคฺคหตฺถวิกนฺติ อํสวทฺธโก น โหติ
เป อนุชานามิ ภิกฺขเว อํสวทฺธกํ พนฺธนสุตฺตกนฺติ


เตน โข ปน สมเยน ภิกฺขู อชฺโฌกาเส จีวรํ
สิพฺเพนฺตา สีเตนปิ อุเณฺหนปิ กิลมนฺติ ภควโต เอตมตฺถํ
อาโรเจสุํ อนุชานามิ ภิกฺขเว กฐินสาลํ กฐินมณฺฑปนฺติ
กฐินสาลา นีจวตฺถุกา โหติ อุทเกน โอตฺถริยนฺติ ภควโต
เอตมตฺถํ อาโรเจสุํ อนุชานามิ ภิกฺขเว อุจฺจวตฺถุกํ กาตุนฺติ
จโย ปริปตติ อนุชานามิ ภิกฺขเว จินิตุํ ตโย จเย อิฏฺฐกาจยํ
สิลาจยํ ทารุจยนฺติ อาโรหนฺตา วิหญฺญนฺติ เป อนุชานามิ
ภิกฺขเว ตโย โสปาเณ อิฏฺฐกาโสปาณํ สิลาโสปาณํ
ทารุโสปาณนฺติ อาโรหนฺตา ปริปตนฺติ เป อนุชานามิ
ภิกฺขเว อาลมฺพนพาหนฺติ
เตน โข ปน สมเยน กฐินสาลาย ติณจุณฺณํ ปริปตติ
เป อนุชานามิ ภิกฺขเว โอคุมฺเพตฺวา อุลฺลิตฺตาวลิตฺตํ กาตุํ
เสตวณฺณํ กาฬวณฺณํ เครุกปริกมฺมํ มาลากมฺมํ ลตากมฺมํ มกรทนฺตกํ
ปญฺจปฏฺฐิกํ จีวรวํสํ จีวรรชฺชุนฺติ
เตน โข ปน สมเยน ภิกฺขู จีวรํ สิพฺเพตฺวา ตตฺเถว
กฐินํ อุชฺฌิตฺวา ปกฺกมนฺติ อุนฺทูเรหิปิ อุปจิกาหิปิ ขชฺชติ
ภควโต เอตมตฺถํ อาโรเจสุํ อนุชานามิ ภิกฺขเว กฐินํ
สงฺฆริตุนฺติ กฐินํ ปริภิชฺชติ เป อนุชานามิ ภิกฺขเว โคฆํสิกาย
กฐินํ สงฺฆริตุนฺติ กฐินํ วินิเวฐิยติ เป อนุชานามิ ภิกฺขเว



พนฺธนรชฺชุนฺติ
เตน โข ปน สมเยน ภิกฺขู กุฑฺเฑปิ ถมฺเภปิ กฐินํ
อุสฺสาเปตฺวา ปกฺกมนฺติ ปริปติตฺวา กฐินํ ภิชฺชติ ภควโต
เอตมตฺถํ อาโรเจสุํ อนุชานามิ ภิกฺขเว ภิตฺติขีเล วา นาคทนฺตเก
วา ลคฺเคตุนฺติ
อถโข ภควา ราชคเห ยถาภิรนฺตํ วิหริตฺวา เยน
เวสาลี เตน จาริกํ ปกฺกามิ เตน โข ปน สมเยน ภิกฺขู
สูจิกมฺปิ สตฺถกมฺปิ เภสชฺชมฺปิ ปตฺเตน อาทาย คจฺฉนฺติ
ภควโต เอตมตฺถํ อาโรเจสุํ อนุชานามิ ภิกฺขเว เภสชฺชตฺถวิกนฺติ
อํสวทฺธโก น โหติ เป อนุชานามิ ภิกฺขเว อํสวทฺธกํ
พนฺธนสุตฺตกนฺติ
เตน โข ปน สมเยน อญฺญตโร ภิกฺขุ อุปาหนาโย
กายพนฺธเนน พนฺธิตฺวา คามํ ปิณฺฑาย ปาวิสิ อญฺญตโร
อุปาสโก ตํ ภิกฺขุํ อภิวาเทนฺโต อุปาหนาโย สีเสน ฆฏฺเฏสิ
โส ภิกฺขุ มงฺกุ อโหสิ อถโข โส ภิกฺขุ อารามํ คนฺตฺวา
ภิกฺขูนํ เอตมตฺถํ อาโรเจสิ ภิกฺขู ภควโต เอตมตฺถํ อาโรเจสุํ
อนุชานามิ ภิกฺขเว อุปาหนตฺถวิกนฺติ อํสวทฺธโก น โหติ เป
อนุชานามิ ภิกฺขเว อํสวทฺธกํ พนฺธนสุตฺตกนฺติ
เตน โข ปน สมเยน อนฺตรามคฺเค อุทกํ อกปฺปิยํ
โหติ ปริสฺสาวนํ น โหติ ภควโต เอตมตฺถํ อาโรเจสุํ



อนุชานามิ ภิกฺขเว ปริสฺสาวนนฺติ โจฬกํ นปฺปโหติ เป
อนุชานามิ ภิกฺขเว กฏจฺฉุปริสฺสาวนนฺติ โจฬกํ นปฺปโหติ
ภควโต เอตมตฺถํ อาโรเจสุํ อนุชานามิ ภิกฺขเว ธมฺมกรกนฺติ
เตน โข ปน สมเยน เทฺว ภิกฺขู โกสเลสุ ชนปเทสุ
อทฺธานมคฺคปฏิปนฺนา โหนฺติ เอโก ภิกฺขุ อนาจารํ อาจรติ
ทุติโย ภิกฺขุ ตํ ภิกฺขุํ เอตทโวจ มา อาวุโส เอวรูปมกาสิ
เนตํ กปฺปตีติ โส ตสฺมึ อุปนทฺธิ อถโข โส ภิกฺขุ
ปิปาสาย ปีฬิโต อุปนทฺธํ ภิกฺขุํ เอตทโวจ เทหิ เม อาวุโส
ปริสฺสาวนํ ปานียํ ปิวิสฺสามีติ อุปนทฺโธ ภิกฺขุ น อทาสิ
โส ภิกฺขุ ปิปาสาย ปีฬิโต กาลมกาสิ อถโข โส ภิกฺขุ
อารามํ คนฺตฺวา ภิกฺขูนํ เอตมตฺถํ อาโรเจสิ กึ ปน ตฺวํ
อาวุโส ปริสฺสาวนํ ยาจิยมาโน น อทาสีติ เอวมาวุโสติ
เย เต ภิกฺขู อปฺปิจฺฉา เป เต อุชฺฌายนฺติ ขียนฺติ วิปาเจนฺติ
กถํ หิ นาม ภิกฺขุ ปริสฺสาวนํ ยาจิยมาโน น ทสฺสตีติ อถโข
เต ภิกฺขู ภควโต เอตมตฺถํ อาโรเจสุํ
อถโข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ
สนฺนิปาตาเปตฺวา ตํ ภิกฺขุํ ปฏิปุจฺฉิ สจฺจํ กิร ตฺวํ ภิกฺขุ
ปริสฺสาวนํ ยาจิยมาโน น อทาสีติ สจฺจํ ภควาติ วิครหิ
พุทฺโธ ภควา อนนุจฺฉวิกํ เต โมฆปุริส อนนุโลมิกํ อปฺปฏิรูปํ




อสฺสามณกํ อกปฺปิยํ อกรณียํ กถํ หิ นาม ตฺวํ โมฆปุริส
ปริสฺสาวนํ ยาจิยมาโน น ทสฺสสิ เนตํ โมฆปุริส อปฺปสนฺนานํ
วา ปสาทาย เป วิครหิตฺวา ธมฺมึ กถํ กตฺวา ภิกฺขู อามนฺเตสิ
น ภิกฺขเว อทฺธานมคฺคปฏิปนฺเนน ภิกฺขุนา ปริสฺสาวนํ ยาจิยมาเนน
น ทาตพฺพํ โย น ทเทยฺย อาปตฺติ ทุกฺกฏสฺส น จ ภิกฺขเว
อปริสฺสาวนเกน อทฺธานมคฺโค ปฏิปชฺชิตพฺโพ โย ปฏิปชฺเชยฺย
อาปตฺติ ทุกฺกฏสฺส สเจ น โหติ ปริสฺสาวนํ วา ธมฺมกรโก วา
สงฺฆาฏิกณฺโณปิ อธิฏฺฐาตพฺโพ อิมินา ปริสฺสาเวตฺวา ปิวิสฺสามีติ
อถโข ภควา อนุปุพฺเพน จาริกญฺจรมาโน เยน
เวสาลี ตทวสริ ตตฺร สุทํ ภควา เวสาลิยํ วิหรติ มหาวเน
กูฏาคารสาลายํ
เตน โข ปน สมเยน ภิกฺขู นวกมฺมํ กโรนฺติ
ปริสฺสาวนํ น สมฺมติ ภควโต เอตมตฺถํ อาโรเจสุํ อนุชานามิ
ภิกฺขเว ทณฺฑปริสฺสาวนนฺติ ทณฺฑปริสฺสาวนํ น สมฺมติ
ภควโต เอตมตฺถํ อาโรเจสุํ อนุชานามิ ภิกฺขเว โอตฺถริกนฺติ
เตน โข ปน สมเยน ภิกฺขู มกเสหิ อุพฺพาฬฺหา โหนฺติ
ภควโต เอตมตฺถํ อาโรเจสุํ อนุชานามิ ภิกฺขเว มกสกุฏิกนฺติ
เตน โข ปน สมเยน เวสาลิยํ ปณีตานํ ภตฺตานํ
ภตฺตปฏิปาฏิ อฏฺฐิตา โหติ ภิกฺขู ปณีตานิ โภชนานิ ภุญฺชิตฺวา



อภิสนฺนกายา โหนฺติ พหฺวาพาธา อถโข ชีวโก โกมารภจฺโจ
เวสาลึ อคมาสิ เกนจิเทว กรณีเยน อทฺทสา โข ชีวโก
โกมารภจฺโจ ภิกฺขู อภิสนฺนกาเย พหฺวาพาเธ ทิสฺวาน เยน
ภควา เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ
นิสีทิ เอกมนฺตํ นิสินฺโน โข ชีวโก โกมารภจฺโจ ภควนฺตํ
เอตทโวจ เอตรหิ ภนฺเต ภิกฺขู อภิสนฺนกายา พหฺวาพาธา
สาธุ ภนฺเต ภควา ภิกฺขูนํ จงฺกมญฺจ ชนฺตาฆรญฺจ อนุชานาตุ
เอวํ ภิกฺขู อปฺปาพาธา ภวิสฺสนฺตีติ อถโข ภควา ชีวกํ
โกมารภจฺจํ ธมฺมิยา กถาย สนฺทสฺเสสิ สมาทเปสิ สมุตฺเตเชสิ
สมฺปหํเสสิ อถโข ชีวโก โกมารภจฺโจ ภควตา ธมฺมิยา
กถาย สนฺทสฺสิโต สมาทปิโต สมุตฺเตชิโต สมฺปหํสิโต อุฏฺฐายาสนา
ภควนฺตํ อภิวาเทตฺวา ปทกฺขิณํ กตฺวา ปกฺกามิ
อถโข ภควา เอตสฺมึ นิทาเน เอตสฺมึ ปกรเณ ธมฺมึ
กถํ กตฺวา ภิกฺขู อามนฺเตสิ อนุชานามิ ภิกฺขเว จงฺกมญฺจ
ชนฺตาฆรญฺจาติ
เตน โข ปน สมเยน ภิกฺขู วิสเม จงฺกเม จงฺกมนฺติ
ปาทา ทุกฺขา โหนฺติ ภควโต เอตมตฺถํ อาโรเจสุํ อนุชานามิ
ภิกฺขเว สมํ กาตุนฺติ
เตน โข ปน สมเยน จงฺกโม นีจวตฺถุโก โหติ
อุทเกน โอตฺถริยติ เป อนุชานามิ ภิกฺขเว อุจฺจวตฺถุกํ กาตุนฺติ


จโย ปริปตติ เป อนุชานามิ ภิกฺขเว จินิตุํ ตโย จเย
อิฏฺฐกาจยํ สิลาจยํ ทารุจยนฺติ อาโรหนฺตา วิหญฺญนฺติ เป
อนุชานามิ ภิกฺขเว ตโย โสปาเณ อิฏฺฐกาโสปาณํ สิลาโสปาณํ
ทารุโสปาณนฺติ อาโรหนฺตา ปริปตนฺติ เป อนุชานามิ
ภิกฺขเว อาลมฺพนพาหนฺติ
เตน โข ปน สมเยน ภิกฺขู จงฺกเม จงฺกมนฺตา
ปริปตนฺติ ภควโต เอตมตฺถํ อาโรเจสุํ อนุชานามิ ภิกฺขเว
จงฺกมนเวทิกนฺติ
เตน โข ปน สมเยน ภิกฺขู อชฺโฌกาเส จงฺกมนฺตา
สีเตนปิ อุเณฺหนปิ กิลมนฺติ ภควโต เอตมตฺถํ อาโรเจสุํ
อนุชานามิ ภิกฺขเว จงฺกมนสาลนฺติ จงฺกมนสาลายํ ติณจุณฺณํ
ปริปตติ เป อนุชานามิ ภิกฺขเว โอคุมฺเพตฺวา อุลฺลิตฺตาวลิตฺตํ
กาตุํ เสตวณฺณํ กาฬวณฺณํ เครุกปริกมฺมํ มาลากมฺมํ ลตากมฺมํ
มกรทนฺตกํ ปญฺจปฏฺฐิกํ จีวรวํสํ จีวรรชฺชุนฺติ
เตน โข ปน สมเยน ชนฺตาฆรํ นีจวตฺถุกํ โหติ
อุทเกน โอตฺถริยติ เป อนุชานามิ ภิกฺขเว อุจฺจวตฺถุกํ กาตุนฺติ
จโย ปริปตติ เป อนุชานามิ ภิกฺขเว จินิตุํ ตโย จเย
อิฏฺฐกาจยํ สิลาจยํ ทารุจยนฺติ อาโรหนฺตา วิหญฺญนฺติ เป
อนุชานามิ ภิกฺขเว ตโย โสปาเณ อิฏฺฐกาโสปาณํ สิลาโสปาณํ
ทารุโสปาณนฺติ อาโรหนฺตา ปริปตนฺติ เป อนุชานามิ ภิกฺขเว



อาลมฺพนพาหนฺติ ชนฺตาฆรสฺส กวาฏํ น โหติ เป อนุชานามิ
ภิกฺขเว กวาฏํ ปิฏฺฐสงฺฆาฏํ อุทุกฺขลิกํ อุตฺตรปาสกํ อคฺคฬวฏฺฏึ
กปิสีสกํ สูจิกํ ฆฏิกํ ตาลจฺฉิทฺทํ อาวิญฺฉนจฺฉิทฺทํ อาวิญฺฉนรชฺชุนฺติ
ชนฺตาฆรสฺส กุฑฺฑปาโท ชีรติ ภควโต เอตมตฺถํ อาโรเจสุํ
อนุชานามิ ภิกฺขเว มณฺฑลิกํ กาตุนฺติ ชนฺตาฆรสฺส ธูมเนตฺตํ
น โหติ เป อนุชานามิ ภิกฺขเว ธูมเนตฺตนฺติ
เตน โข ปน สมเยน ภิกฺขู ขุทฺทเก ชนฺตาฆเร มชฺเฌ
อคฺคิฏฺฐานํ กโรนฺติ อุปจาโร น โหติ เป อนุชานามิ
ภิกฺขเว ขุทฺทเก ชนฺตาฆเร เอกมนฺตํ อคฺคิฏฺฐานํ กาตุํ มหลฺลเก
มชฺเฌติ ชนฺตาฆเร อคฺคิ มุขํ ฑหติ เป อนุชานามิ ภิกฺขเว
มุขมตฺติกนฺติ หตฺเถน มตฺติกํ เตเมนฺติ เป อนุชานามิ
ภิกฺขเว มตฺติกาโทณิกนฺติ มตฺติกา ทุคฺคนฺธา โหนฺติ เป
อนุชานามิ ภิกฺขเว วาเสตุนฺติ
เตน โข ปน สมเยน ชนฺตาฆเร อคฺคิ กายํ ฑหติ
เป อนุชานามิ ภิกฺขเว อุทกํ อติหริตุนฺติ ปาฏิยาปิ ปตฺเตนปิ
อุทกํ อติหรนฺติ เป อนุชานามิ ภิกฺขเว อุทกนิธานํ อุทกสราวกนฺติ
ชนฺตาฆรํ ติณจฺฉทนํ น เสเทติ เป อนุชานามิ ภิกฺขเว
โอคุมฺเพตฺวา อุลฺลิตฺตาวลิตฺตํ กาตุนฺติ ชนฺตาฆรํ จิกฺขลฺลํ โหติ
เป อนุชานามิ ภิกฺขเว สนฺถริตุํ ตโย สนฺถาเร อิฏฺฐกาสนฺถารํ




สิลาสนฺถารํ ทารุสนฺถารนฺติ จิกฺขลฺลํเยว โหติ เป อนุชานามิ
ภิกฺขเว โธวิตุนฺติ อุทกํ สนฺติฏฺฐติ เป อนุชานามิ ภิกฺขเว
อุทกนิทฺธมนนฺติ
เตน โข ปน สมเยน ภิกฺขู ชนฺตาฆเร ฉมายํ นิสีทนฺติ
คตฺตานิ กณฺฑวนฺติ เป อนุชานามิ ภิกฺขเว ชนฺตาฆรปีฐนฺติ
เตน โข ปน สมเยน ชนฺตาฆรํ อปริกฺขิตฺตํ โหติ เป
อนุชานามิ ภิกฺขเว ปริกฺขิปิตุํ ตโย ปากาเร อิฏฺฐกาปาการํ
สิลาปาการํ ทารุปาการนฺติ โกฏฺฐโก น โหติ เป อนุชานามิ
ภิกฺขเว โกฏฺฐกนฺติ โกฏฺฐโก นีจวตฺถุโก โหติ อุทเกน
โอตฺถริยติ เป อนุชานามิ ภิกฺขเว อุจฺจวตฺถุกํ กาตุนฺติ
จโย ปริปตติ เป อนุชานามิ ภิกฺขเว จินิตุํ ตโย จเย
อิฏฺฐกาจยํ สิลาจยํ ทารุจยนฺติ อาโรหนฺตา วิหญฺญนฺติ เป
อนุชานามิ ภิกฺขเว ตโย โสปาเณ อิฏฺฐกาโสปาณํ สิลาโสปาณํ
ทารุโสปาณนฺติ อาโรหนฺตา ปริปตนฺติ เป อนุชานามิ
ภิกฺขเว อาลมฺพนพาหนฺติ โกฏฺฐกสฺส กวาฏํ น โหติ เป
อนุชานามิ ภิกฺขเว กวาฏํ ปิฏฺฐสงฺฆาฏํ อุทุกฺขลิกํ อุตฺตรปาสกํ
อคฺคฬวฏฺฏึ กปิสีสกํ สูจิกํ ฆฏิกํ ตาลจฺฉิทฺทํ อาวิญฺฉนจฺฉิทฺทํ
อาวิญฺฉนรชฺชุนฺติ
เตน โข ปน สมเยน โกฏฺฐเก ติณจุณฺณํ ปริปตติ เป
อนุชานามิ ภิกฺขเว โอคุมฺเพตฺวา อุลฺลิตฺตาวลิตฺตํ กาตุํ



เสตวณฺณํ กาฬวณฺณํ เครุกปริกมฺมํ มาลากมฺมํ ลตากมฺมํ
มกรทนฺตกํ ปญฺจปฏฺฐิกนฺติ ปริเวณํ จิกฺขลฺลํ โหติ เป อนุชานามิ
ภิกฺขเว มรุมฺพํ อุปกิริตุนฺติ น ปริยาปุณนฺติ เป อนุชานามิ
ภิกฺขเว ปทรสิลํ นิกฺขิปิตุนฺติ อุทกํ สนฺติฏฺฐติ เป อนุชานามิ
ภิกฺขเว อุทกนิทฺธมนนฺติ
เตน โข ปน สมเยน ภิกฺขู นคฺคา นคฺคํ อภิวาเทนฺติ
นคฺคา อนคฺคํ อภิวาเทนฺติ นคฺคา นคฺคํ อภิวาทาเปนฺติ นคฺคา
อนคฺคํ อภิวาทาเปนฺติ นคฺคา นคฺคสฺส ปริกมฺมํ กโรนฺติ
นคฺคา นคฺคสฺส ปริกมฺมํ การาเปนฺติ นคฺคา นคฺคสฺส เทนฺติ
นคฺคา ปฏิคฺคณฺหนฺติ นคฺคา ขาทนฺติ นคฺคา ภุญฺชนฺติ
นคฺคา สายนฺติ นคฺคา ปิวนฺติ ภควโต เอตมตฺถํ อาโรเจสุํ เป
น ภิกฺขเว นคฺเคน นคฺโค อภิวาเทตพฺโพ น นคฺเคน
อภิวาเทตพฺพํ น นคฺเคน นคฺโค อภิวาทาเปตพฺโพ น นคฺเคน
อภิวาทาเปตพฺพํ น นคฺเคน นคฺคสฺส ปริกมฺมํ กาตพฺพํ น
นคฺเคน ปริกมฺมํ การาเปตพฺพํ น นคฺเคน นคฺคสฺส ทาตพฺพํ น
นคฺเคน ปฏิคฺคเหตพฺพํ น นคฺเคน ขาทิตพฺพํ น นคฺเคน ภุญฺชิตพฺพํ





น นคฺเคน สายิตพฺพํ น นคฺเคน ปาตพฺพํ โย ปิเวยฺย
อาปตฺติ ทุกฺกฏสฺสาติ
เตน โข ปน สมเยน ภิกฺขู ชนฺตาฆเร ฉมายํ จีวรํ
นิกฺขิปนฺติ จีวรํ ปํสุกิตํ โหติ ภควโต เอตมตฺถํ อาโรเจสุํ เป
อนุชานามิ ภิกฺขเว ชนฺตาฆเร จีวรวํสํ จีวรรชฺชุนฺติ เทเว
วสฺสนฺเต จีวรํ โอวสฺสติ เป อนุชานาม ภิกฺขเว ชนฺตาฆรสาลนฺติ
ชนฺตาฆรสาลา นีจวตฺถุกา โหติ อุทเกน โอตฺถริยติ เป
อนุชานามิ ภิกฺขเว อุจฺจวตฺถุกํ กาตุนฺติ จโย ปริปตติ เป
อนุชานามิ ภิกฺขเว จินิตุํ เป อาโรหนฺตา วิหญฺญนฺติ เป
อาโรหนฺตา ปริปตนฺติ เป อนุชานามิ ภิกฺขเว อาลมฺพนพาหนฺติ
เตน โข ปน สมเยน ชนฺตาฆรสาลายํ ติณจุณฺณํ
ปริปตติ เป อนุชานามิ ภิกฺขเว โอคุมฺเพตฺวา อุลฺลิตฺตาวลิตฺตํ
กาตุํ เป จีวรวํสํ จีวรรชฺชุนฺติ
เตน โข ปน สมเยน ภิกฺขู ชนฺตาฆเรปิ อุทเกปิ
ปิฏฺฐิปริกมฺมํ กาตุํ กุกฺกุจฺจายนฺติ ภควโต เอตมตฺถํ
อาโรเจสุํ อนุชานามิ ภิกฺขเว ติสฺโส ปฏิจฺฉาทิโย ชนฺตาฆรปฏิจฺฉาทึ
อุทกปฏิจฺฉาทึ วตฺถปฏิจฺฉาทินฺติ
เตน โข ปน สมเยน ชนฺตาฆเร อุทกํ น โหติ



ภควโต เอตมตฺถํ อาโรเจสุํ อนุชานามิ ภิกฺขเว อุทปานนฺติ
อุทปานสฺส กูลํ ลุชฺชติ เป อนุชานามิ ภิกฺขเว จินิตุํ ตโย
จเย อิฏฺฐกาจยํ สิลาจยํ ทารุจยนฺติ อุทปาโน นีจวตฺถุโก
โหติ อุทเกน โอตฺถริยติ ภควโต เอตมตฺถํ อาโรเจสุํ
อนุชานามิ ภิกฺขเว อุจฺจวตฺถุกํ กาตุนฺติ จโย ปริปตติ เป
อาโรหนฺตา วิหญฺญนฺติ เป อาโรหนฺตา ปริปตนฺติ เป
อนุชานามิ ภิกฺขเว อาลมฺพนพาหนฺติ
เตน โข ปน สมเยน ภิกฺขู วลฺลิยาปิ กายพนฺธเนนปิ
อุทกํ วาเหนฺติ เป อนุชานามิ ภิกฺขเว อุทปานรชฺชุนฺติ
หตฺถา ทุกฺขา โหนฺติ เป อนุชานามิ ภิกฺขเว ตุลํ กรกฏกํ
จกฺกวฏฺฏกนฺติ ภาชนา พหู ภิชฺชนฺติ เป อนุชานามิ ภิกฺขเว
ตโย วารเก โลหวารกํ ทารุวารกํ จมฺมขณฺฑนฺติ
เตน โข ปน สมเยน ภิกฺขู อชฺโฌกาเส อุทกํ วาเหนฺตา
สีเตนปิ อุเณฺหนปิ กิลมนฺติ ภควโต เอตมตฺถํ อาโรเจสุํ
อนุชานามิ ภิกฺขเว อุทปานสาลนฺติ อุทปานสาลาย ติณจุณฺณํ
ปริปตติ เป อนุชานามิ ภิกฺขเว โอคุมฺเพตฺวา อุลฺลิตฺตาวลิตฺตํ
กาตุํ เสตวณฺณํ กาฬวณฺณํ เครุกปริกมฺมํ มาลากมฺมํ ลตากมฺมํ
มกรทนฺตกํ ปญฺจปฏฺฐิกํ จีวรวํสํ จีวรรชฺชุนฺติ
เตน โข ปน สมเยน อุทปาโน อปารุโต โหติ




ติณจุณฺเณหิปิ ปํสุเกหิปิ โอกิริยติ เป อนุชานามิ ภิกฺขเว
อปิธานนฺติ
เตน โข ปน สมเยน อุทกภาชนํ น สํวิชฺชติ เป
อนุชานามิ ภิกฺขเว อุทกโทณึ อุทกกฏาหนฺติ
เตน โข ปน สมเยน ภิกฺขู อาราเม ตหํ ตหํ
นหายนฺติ อาราโม จิกฺขลฺโล โหติ ภควโต เอตมตฺถํ
อาโรเจสุํ อนุชานามิ ภิกฺขเว อุทกจนฺทนิกนฺติ จนฺทนิกา
ปากฏา โหติ ภิกฺขู หิริยนฺติ นหายิตุํ เป อนุชานามิ
ภิกฺขเว ปริกฺขิปิตุํ ตโย ปากาเร อิฏฺฐกาปาการํ สิลาปาการํ
ทารุปาการนฺติ จนฺทนิกา จิกฺขลฺลา โหติ เป อนุชานามิ
ภิกฺขเว สนฺถริตุํ ตโย สนฺถาเร อิฏฺฐกาสนฺถารํ สิลาสนฺถารํ
ทารุสนฺถารนฺติ อุทกํ สนฺติฏฺฐติ เป อนุชานามิ ภิกฺขเว
อุทกนิทฺธมนนฺติ
เตน โข ปน สมเยน ภิกฺขูนํ คตฺตานิ สีติกตานิ
โหนฺติ ภควโต เอตมตฺถํ อาโรเจสุํ อนุชานามิ ภิกฺขเว
อุทกปุญฺฉนึ โจฬเกนปิ ปจฺจุทฺธริตุนฺติ
เตน โข ปน สมเยน อญฺญตโร อุปาสโก สงฺฆสฺส
อตฺถาย โปกฺขรณึ กาเรตุกาโม โหติ ภควโต เอตมตฺถํ
อาโรเจสุํ อนุชานามิ ภิกฺขเว โปกฺขรณินฺติ โปกฺขรณิยา



กูลํ ลุชฺชติ เป อนุชานามิ ภิกฺขเว จินิตุํ ตโย จเย อิฏฺฐกาจยํ
สิลาจยํ ทารุจยนฺติ อาโรหนฺตา วิหญฺญนฺติ อนุชานามิ
ภิกฺขเว ตโย โสปาเณ อิฏฺฐกาโสปาณํ สิลาโสปาณํ
ทารุโสปาณนฺติ อาโรหนฺตา ปริปตนฺติ เป อนุชานามิ
ภิกฺขเว อาลมฺพนพาหนฺติ โปกฺขรณิยา อุทกํ ปุราณํ โหติ เป
อนุชานามิ ภิกฺขเว อุทกมาติกํ อุทกนิทฺธมนนฺติ
เตน โข ปน สมเยน อญฺญตโร อุปาสโก ภิกฺขุสงฺฆสฺส
อตฺถาย นิลฺเลขํ ชนฺตาฆรํ กตฺตุกาโม โหติ ภควโต เอตมตฺถํ
อาโรเจสุํ อนุชานามิ ภิกฺขเว นิลฺเลขํ ชนฺตาฆรนฺติ
เตน โข ปน สมเยน ฉพฺพคฺคิยา ภิกฺขู จาตุมาสํ
นิสีทเนน วิปฺปวสนฺติ ภควโต เอตมตฺถํ อาโรเจสุํ น
ภิกฺขเว จาตุมาสํ นิสีทเนน วิปฺปวสิตพฺพํ โย วิปฺปวเสยฺย
อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู ปุปฺผาภิกิณฺเณสุ
สยเนสุ สยนฺติ มนุสฺสา วิหารจาริกํ อาหิณฺฑนฺตา ปสฺสิตฺวา
อุชฺฌายนฺติ ขียนฺติ วิปาเจนฺติ เป เสยฺยถาปิ คิหี
กามโภคิโนติ ภควโต เอตมตฺถํ อาโรเจสุํ เป น ภิกฺขเว
ปุปฺผาภิกิณฺเณสุ สยเนสุ สยิตพฺพํ โย สเยยฺย อาปตฺติ




ทุกฺกฏสฺสาติ
เตน โข ปน สมเยน มนุสฺสา คนฺธมฺปิ มาลมฺปิ
อาทาย อารามํ อาคจฺฉนฺติ ภิกฺขู กุกฺกุจฺจายนฺตา น
ปฏิคฺคณฺหนฺติ ภควโต เอตมตฺถํ อาโรเจสุํ อนุชานามิ ภิกฺขเว
คนฺธํ คเหตฺวา กวาเฏ ปญฺจงฺคุลิกํ ทาตุํ ปุปฺผํ คเหตฺวา
วิหาเร เอกมนฺตํ นิกฺขิปิตุนฺติ
เตน โข ปน สมเยน สงฺฆสฺส นมตกํ อุปฺปนฺนํ
โหติ ภควโต เอตมตฺถํ อาโรเจสุํ อนุชานามิ ภิกฺขเว
นมตกนฺติ อถโข ภิกฺขูนํ เอตทโหสิ นมตกํ อธิฏฺฐาตพฺพํ นุ โข
อุทาหุ วิกปฺเปตพฺพนฺติ เป น ภิกฺขเว นมตกํ อธิฏฺฐาตพฺพํ
น วิกปฺเปตพฺพนฺติ
เตน โข ปน สมเยน ฉพฺพคฺคิยา ภิกฺขู อาสิตฺตกุปธาเน
ภุญฺชนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหี กามโภคิโนติ ภควโต เอตมตฺถํ อาโรเจสุํ
น ภิกฺขเว อาสิตฺตกุปธาเน ภุญฺชิตพฺพํ โย ภุญฺเชยฺย อาปตฺติ
ทุกฺกฏสฺสาติ
เตน โข ปน สมเยน อญฺญตโร ภิกฺขุ คิลาโน
โหติ โส ภุญฺชมาโน น สกฺโกติ หตฺเถน ปตฺตํ สนฺธาเรตุํ
ภควโต เอตมตฺถํ อาโรเจสุํ อนุชานามิ ภิกฺขเว มโฬริกนฺติ
เตน โข ปน สมเยน ฉพฺพคฺคิยา ภิกฺขู เอกภาชเนปิ


ภุญฺชนฺติ เอกถาลเกปิ ปิวนฺติ เอกมญฺเจปิ ตุวฏฺเฏนฺติ
เอกตฺถรเณปิ ตุวฏฺเฏนฺติ เอกปาวุรเณปิ ตุวฏฺเฏนฺติ
เอกตฺถรณปาวุรเณปิ ตุวฏฺเฏนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหี กามโภคิโนติ เป ภควโต เอตมตฺถํ
อาโรเจสุํ เป น ภิกฺขเว เอกภาชเน ภุญฺชิตพฺพํ น
เอกถาลเก ปาตพฺพํ น เอกมญฺเจ ตุวฏฺฏิตพฺพํ น เอกตฺถรเณ
ตุวฏฺฏิตพฺพํ น เอกปาวุรเณ ตุวฏฺฏิตพฺพํ น เอกตฺถรณปาวุรเณ
ตุวฏฺฏิตพฺพํ โย ตุวฏฺเฏยฺย อาปตฺติ ทุกฺกฏสฺสาติ
เตน โข ปน สมเยน วฑฺโฒ ลิจฺฉวิ เมตฺติยภุมฺมชกานํ
ภิกฺขูนํ สหาโย โหติ อถโข วฑฺโฒ ลิจฺฉวิ เยน เมตฺติยภุมฺมชกา
ภิกฺขู เตนุปสงฺกมิ อุปสงฺกมิตฺวา เมตฺติยภุมฺมชเก
ภิกฺขู เอตทโวจ วนฺทามิ อยฺยาติ เอวํ วุตฺเต เมตฺติยภุมฺมชกา
ภิกฺขู นาลปึสุ ทุติยมฺปิ โข วฑฺโฒ ลิจฺฉวิ เมตฺติยภุมฺมชเก
ภิกฺขู เอตทโวจ วนฺทามิ อยฺยาติ ทุติยมฺปิ โข เมตฺติยภุมฺมชกา
ภิกฺขู นาลปึสุ ตติยมฺปิ โข วฑฺโฒ ลิจฺฉวิ เมตฺติยภุมฺมชเก
ภิกฺขู เอตทโวจ วนฺทามิ อยฺยาติ ตติยมฺปิ โข






เมตฺติยภุมฺมชกา ภิกฺขู นาลปึสุ กฺยาหํ อยฺยานํ อปรชฺฌามิ
กิสฺส มํ อยฺยา นาลปนฺตีติ ตถา หิ ปน ตฺวํ อาวุโส วฑฺฒ
อเมฺห ทพฺเพน มลฺลปุตฺเตน วิเหฐิยมาเน อชฺฌุเปกฺขสีติ กฺยาหํ
อยฺยา กโรมีติ สเจ โข ตฺวํ อาวุโส วฑฺฒ อิจฺเฉยฺยาสิ
อชฺเชว ภควา อายสฺมนฺตํ ทพฺพํ มลฺลปุตฺตํ นาสาเปยฺยาติ กฺยาหํ
อยฺยา กโรมิ กึ มยา สกฺกา กาตุนฺติ เอหิ ตฺวํ อาวุโส
วฑฺฒ เยน ภควา เตนุปสงฺกมิ อุปสงฺกมิตฺวา ภควนฺตํ
เอวํ วเทหิ อิทํ ภนฺเต นจฺฉนฺนํ นปฺปฏิรูปํ ยายํ ภนฺเต
ทิสา อภยา อนีติกา อนุปทฺทวา สายํ ทิสา สภยา สอีติกา
สอุปทฺทวา ยโต นีวาตํ ตโต ปวาตํ อุทกํ มญฺเญ อาทิตฺตํ
อยฺเยน เม ทพฺเพน มลฺลปุตฺเตน ปชาปติ ทูสิตาติ เอวํ
อยฺยาติ โข วฑฺโฒ ลิจฺฉวิ เมตฺติยภุมฺมชกานํ ภิกฺขูนํ ปฏิสฺสุตฺวา
เยน ภควา เตนุปสงฺกมิ อุปสงฺกมิตฺวา ภควนฺตํ อภิวาเทตฺวา
เอกมนฺตํ นิสีทิ เอกมนฺตํ นิสินฺโน โข วฑฺโฒ ลิจฺฉวิ ภควนฺตํ
เอตทโวจ อิทํ ภนฺเต นจฺฉนฺนํ นปฺปฏิรูปํ ยายํ ภนฺเต ทิสา
อภยา อนีติกา อนุปทฺทวา สายํ ทิสา สภยา สอีติกา สอุปทฺทวา
ยโต นีวาตํ ตโต ปวาตํ อุทกํ มญฺเญ อาทิตฺตํ อยฺเยนฏ
เม ทพฺเพน มลฺลปุตฺเตน ปชาปติ ทูสิตาติ
อถโข ภควา เอตสฺมึ นิทาเน เอตสฺมึ ปกรเณ
ภิกฺขุสงฺฆํ สนฺนิปาตาเปตฺวา อายสฺมนฺตํ ทพฺพํ มลฺลปุตฺตํ ปฏิปุจฺฉิ


สรสิ ตฺวํ ทพฺพ เอวรูปํ กตฺตา ยถายํ วฑฺโฒ อาหาติ
ยถา มํ ภนฺเต ภควา ชานาตีติ ทุติยมฺปิ โข ภควา เป
ตติยมฺปิ โข ภควา อายสฺมนฺตํ ทพฺพํ มลฺลปุตฺตํ เอตทโวจ
สรสิ ตฺวํ ทพฺพ เอวรูปํ กตฺตา ยถายํ วฑฺโฒ อาหาติ
ยถา มํ ภนฺเต ภควา ชานาตีติ น โข ทพฺพ ทพฺพา เอวํ
นิพฺเพเฐนฺติ สเจ ตยา กตํ กตนฺติ วเทหิ สเจ อกตํ
อกตนฺติ วเทหีติ ยโตหํ ภนฺเต ชาโต นาภิชานามิ สุปินนฺเตนปิ
เมถุนํ ธมฺมํ ปฏิเสวิตา ปเคว ชาคโรติ
อถโข ภควา ภิกฺขู อามนฺเตสิ เตนหิ ภิกฺขเว
สงฺโฆ วฑฺฒสฺส ลิจฺฉวิสฺส ปตฺตํ นิกฺกุชฺชตุ อสมฺโภคํ สงฺเฆน
กโรตุ
อฏฺฐหิ ภิกฺขเว องฺเคหิ สมนฺนาคตสฺส อุปาสกสฺส
ปตฺโต นิกฺกุชฺชิตพฺโพ ภิกฺขูนํ อลาภาย ปริสกฺกติ ภิกฺขูนํ
อนตฺถาย ปริสกฺกติ ภิกฺขูนํ อนาวาสาย ปริสกฺกติ ภิกฺขู
อกฺโกสติ ปริภาสติ ภิกฺขู ภิกฺขูหิ เภเทติ พุทฺธสฺส อวณฺณํ
ภาสติ ธมฺมสฺส อวณฺณํ ภาสติ สงฺฆสฺส อวณฺณํ ภาสติ
อนุชานามิ ภิกฺขเว อิเมหิ อฏฺฐหงฺเคหิ สมนฺนาคตสฺส อุปาสกสฺส
ปตฺตํ นิกฺกุชฺชิตุํ
เอวญฺจ ปน ภิกฺขเว นิกฺกุชฺชิตพฺโพ พฺยตฺเตน



ภิกฺขุนา ปฏิพเลน สงฺโฆ ญาเปตพฺโพ สุณาตุ เม ภนฺเต
สงฺโฆ วฑฺโฒ ลิจฺฉวิ อายสฺมนฺตํ ทพฺพํ มลฺลปุตฺตํ อมูลิกาย
สีลวิปตฺติยา อนุทฺธํเสติ ยทิ สงฺฆสฺส ปตฺตกลฺลํ สงฺโฆ
วฑฺฒสฺส ลิจฺฉวิสฺส ปตฺตํ นิกฺกุชฺเชยฺย อสมฺโภคํ สงฺเฆน กเรยฺย
เอสา ญตฺติ สุณาตุ เม ภนฺเต สงฺโฆ วฑฺโฒ ลิจฺฉวิ
อายสฺมนฺตํ ทพฺพํ มลฺลปุตฺตํ อมูลิกาย สีลวิปตฺติยา อนุทฺธํเสติ
สงฺโฆ วฑฺฒสฺส ลิจฺฉวิสฺส ปตฺตํ นิกฺกุชฺชติ อสมฺโภคํ สงฺเฆน
กโรติ ยสฺสายสฺมโต ขมติ วฑฺฒสฺส ลิจฺฉวิสฺส ปตฺตสฺส
นิกฺกุชฺชนา อสมฺโภคํ สงฺเฆน กรณํ โส ตุณฺหสฺส ยสฺส
นกฺขมติ โส ภาเสยฺย นิกฺกุชฺชิโต สงฺเฆน วฑฺฒสฺส ลิจฺฉวิสฺส
ปตฺโต อสมฺโภโค สงฺเฆน ขมติ สงฺฆสฺส ตสฺมา ตุณฺหี
เอวเมตํ ธารยามีติ
อถโข อายสฺมา อานนฺโท ปุพฺพณฺหสมยํ นิวาเสตฺวา
ปตฺตจีวรมาทาย เยน วฑฺฒสฺส ลิจฺฉวิสฺส นิเวสนํ เตนุปสงฺกมิ
อุปสงฺกมิตฺวา วฑฺฒํ ลิจฺฉวึ เอตทโวจ สงฺเฆน เต อาวุโส
วฑฺฒ ปตฺโต นิกฺกุชฺชิโต อสมฺโภโคสิ สงฺเฆนาติ อถโข
วฑฺโฒ ลิจฺฉวิ สงฺเฆน กิร เม ปตฺโต นิกฺกุชฺชิโต อสมฺโภโคมฺหิ
กิร สงฺเฆนาติ ตตฺเถว มุจฺฉิโต ปปโต อถโข วฑฺฒสฺส




ลิจฺฉวิสฺส มิตฺตามจฺจา ญาติสาโลหิตา วฑฺฒํ ลิจฺฉวึ
เอตทโวจุํ อลํ อาวุโส วฑฺฒ มา โสจิ มา ปริเทวิ มยํ
ภควนฺตํ ปสาเทสฺสาม ภิกฺขุสงฺฆญฺจาติ อถโข วฑฺโฒ ลิจฺฉวิ
สปุตฺตทาโร สมิตฺตามจฺโจ สญาติสาโลหิโต อลฺลวตฺโถ อลฺลเกโส
เยน ภควา เตนุปสงฺกมิ อุปสงฺกมิตฺวา ภควโต ปาเทสุ
สิรสา นิปติตฺวา ภควนฺตํ เอตทโวจ อจฺจโย มํ ภนฺเต อจฺจคมา
ยถาพาลํ ยถามูฬฺหํ ยถาอกุสลํ โยหํ อยฺยํ ทพฺพํ มลฺลปุตฺตํ
อมูลิกาย สีลวิปตฺติยา อนุทฺธํเสสึ ตสฺส เม ภนฺเต ภควา
อจฺจยํ อจฺจยโต ปฏิคฺคณฺหาตุ อายตึ สํวรายาติ อิงฺฆ ตฺวํ
อาวุโส วฑฺฒ อจฺจโย อจฺจคมา ยถาพาลํ ยถามูฬฺหํ ยถาอกุสลํ
ยํ ตฺวํ ทพฺพํ มลฺลปุตฺตํ อมูลิกาย สีลวิปตฺติยา อนุทฺธํเสสิ ยโต
จ โข ตฺวํ อาวุโส วฑฺฒ อจฺจยํ อจฺจยโต ทิสฺวา ยถาธมฺมํ
ปฏิกโรสิ ตนฺเต มยํ ปฏิคฺคณฺหาม วุฑฺฒิ เหสา อาวุโส
วฑฺฒ อริยสฺส วินเย โย อจฺจยํ อจฺจยโต ทิสฺวา ยถาธมฺมํ
ปฏิกโรติ อายตึ สํวรํ อาปชฺชตีติ
อถโข ภควา ภิกฺขู อามนฺเตสิ เตนหิ ภิกฺขเว
สงฺโฆ วฑฺฒสฺส ลิจฺฉวิสฺส ปตฺตํ อุกฺกุชฺชตุ สมฺโภคํ สงฺเฆน
กโรตุ อฏฺฐหิ ภิกฺขเว องฺเคหิ สมนฺนาคตสฺส อุปาสกสฺส
ปตฺโต อุกฺกุชฺชิตพฺโพ น ภิกฺขูนํ อลาภาย ปริสกฺกติ น



ภิกฺขูนํ อนตฺถาย ปริสกฺกติ น ภิกฺขูนํ อนาวาสาย ปริสกฺกติ
น ภิกฺขู อกฺโกสติ ปริภาสติ น ภิกฺขู ภิกฺขูหิ เภเทติ น
พุทฺธสฺส อวณฺณํ ภาสติ น ธมฺมสฺส อวณฺณํ ภาสติ น
สงฺฆสฺส อวณฺณํ ภาสติ อนุชานามิ ภิกฺขเว อิเมหิ อฏฺฐหงฺเคหิ
สมนฺนาคตสฺส อุปาสกสฺส ปตฺตํ อุกฺกุชฺชิตุํ
เอวญฺจ ปน ภิกฺขเว อุกฺกุชฺชิตพฺโพ เตน ภิกฺขเว
วฑฺเฒน ลิจฺฉวินา สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา
ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา
เอวมสฺส วจนีโย สงฺเฆน เม ภนฺเต ปตฺโต นิกฺกุชฺชิโต
อสมฺโภโคมฺหิ สงฺเฆน โสหํ ภนฺเต สมฺมา วตฺตามิ โลมํ
ปาเตมิ เนตฺถารํ วตฺตามิ สงฺฆํ ปตฺตุกฺกุชฺชนํ ยาจามีติ ทุติยมฺปิ
ยาจิตพฺพา ตติยมฺปิ ยาจิตพฺพา
พฺยตฺเตน ภิกฺขุนา ปฏิพเลน สงฺโฆ ญาเปตพฺโพ
สุณาตุ เม ภนฺเต สงฺโฆ สงฺเฆน วฑฺฒสฺส ลิจฺฉวิสฺส ปตฺโต
นิกฺกุชฺชิโต อสมฺโภโค สงฺเฆน โส สมฺมา วตฺตติ โลมํ
ปาเตติ เนตฺถารํ วตฺตติ สงฺฆํ ปตฺตุกฺกุชฺชนํ ยาจติ ยทิ
สงฺฆสฺส ปตฺตกลฺลํ สงฺโฆ วฑฺฒสฺส ลิจฺฉวิสฺส ปตฺตํ อุกฺกุชฺเชยฺย
สมฺโภคํ สงฺเฆน กเรยฺย เอสา ญตฺติ สุณาตุ เม ภนฺเต
สงฺโฆ สงฺเฆน วฑฺฒสฺส ลิจฺฉวิสฺส ปตฺโต นิกฺกุชฺชิโต
อสมฺโภโค สงฺเฆน โส สมฺมา วตฺตติ โลมํ ปาเตติ เนตฺถารํ



วตฺตติ สงฺฆํ ปตฺตุกฺกุชฺชนํ ยาจติ สงฺโฆ วฑฺฒสฺส ลิจฺฉวิสฺส
ปตฺตํ อุกฺกุชฺชติ สมฺโภคํ สงฺเฆน กโรติ ยสฺสายสฺมโต ขมติ
วฑฺฒสฺส ลิจฺฉวิสฺส ปตฺตสฺส อุกฺกุชฺชนา สมฺโภคํ สงฺเฆน กรณํ
โส ตุณฺหสฺส ยสฺส นกฺขมติ โส ภาเสยฺย อุกฺกุชฺชิโต
สงฺเฆน วฑฺฒสฺส ลิจฺฉวิสฺส ปตฺโต สมฺโภโค สงฺเฆน ขมติ
สงฺฆสฺส ตสฺมา ตุณฺหี เอวเมตํ ธารยามีติ
อถโข ภควา เวสาลิยํ ยถาภิรนฺตํ วิหริตฺวา เยน
ภคฺคา เตน จาริกํ ปกฺกามิ อนุปุพฺเพน จาริกํ จรมาโน
เยน ภคฺคา ตทวสริ ตตฺร สุทํ ภควา ภคฺเคสุ วิหรติ
สสสุมารคิเร เภสกฬาวเน มิคทาเย
เตน โข ปน สมเยน โพธิสฺส ราชกุมารสฺส โกกนุโท
นาม ปาสาโท อจิรการิโต โหติ อนชฺฌาวุตฺโถ สมเณน วา
พฺราหฺมเณน วา เกนจิ วา มนุสฺสภูเตน อถโข โพธิ
ราชกุมาโร สญฺชิกาปุตฺตํ มาณวํ อามนฺเตสิ เอหิ ตฺวํ สมฺม
สญฺชิกาปุตฺต เยน ภควา เตนุปสงฺกมิ อุปสงฺกมิตฺวา มม
วจเนน ภควโต ปาเท สิรสา วนฺท อปฺปาพาธํ อปฺปาตงฺกํ
ลหุฏฺฐานํ พลํ ผาสุวิหารํ ปุจฺฉ โพธิ ภนฺเต ราชกุมาโร
ภควโต ปาเท สิรสา วนฺทติ อปฺปาพาธํ อปฺปาตงฺกํ ลหุฏฺฐานํ
พลํ ผาสุวิหารํ ปุจฺฉตีติ เอวญฺจ วเทหิ อธิวาเสตุ กิร




ภนฺเต ภควา โพธิสฺส ราชกุมารสฺส สฺวาตนาย ภตฺตํ สทฺธึ
ภิกฺขุสงฺเฆนาติ เอวํ โภติ โข สญฺชิกาปุตฺโต มาณโว โพธิสฺส
ราชกุมารสฺส ปฏิสฺสุตฺวา เยน ภควา เตนุปสงฺกมิ
อุปสงฺกมิตฺวา ภควตา สทฺธึ สมฺโมทิ สมฺโมทนียํ กถํ สาราณียํ
วีติสาเรตฺวา เอกมนฺตํ นิสีทิ เอกมนฺตํ นิสินฺโน โข สญฺชิกาปุตฺโต
มาณโว ภควนฺตํ เอตทโวจ โพธิ ราชกุมาโร โภโต
โคตมสฺส ปาเท สิรสา วนฺทติ อปฺปาพาธํ อปฺปาตงฺกํ ลหุฏฺฐานํ
พลํ ผาสุวิหารํ ปุจฺฉติ เอวญฺจ วเทติ อธิวาเสตุ กิร ภวํ
โคตโม โพธิสฺส ราชกุมารสฺส สฺวาตนาย ภตฺตํ สทฺธึ ภิกฺขุสงฺเฆนาติ
อธิวาเสสิ ภควา ตุณฺหีภาเวน อถโข สญฺชิกาปุตฺโต
มาณโว ภควโต อธิวาสนํ วิทิตฺวา อุฏฺฐายาสนา เยน โพธิ
ราชกุมาโร เตนุปสงฺกมิ อุปสงฺกมิตฺวา โพธึ ราชกุมารํ
เอตทโวจ อโวจุมฺห โข มยํ โภโต วจเนน ตํ ภวนฺตํ โคตมํ
โพธิ ราชกุมาโร โภโต โคตมสฺส ปาเท สิรสา วนฺทติ
อปฺปาพาธํ อปฺปาตงฺกํ ลหุฏฺฐานํ พลํ ผาสุวิหารํ ปุจฺฉติ เอวญฺจ
วเทติ อธิวาเสตุ กิร ภวํ โคตโม โพธิสฺส ราชกุมารสฺส
สฺวาตนาย ภตฺตํ สทฺธึ ภิกฺขุสงฺเฆนาติ อธิวุตฺถญฺจ ปน สมเณน
โคตเมนาติ
อถโข โพธิ ราชกุมาโร ตสฺสา รตฺติยา อจฺจเยน



ปณีตํ ขาทนียํ โภชนียํ ปฏิยาทาเปตฺวา โกกนุทญฺจ ปาสาทํ
โอทาเตหิ ทุสฺเสหิ สนฺถราเปตฺวา ยาว ปจฺฉิมา โสปาณกเฬวรา
สญฺชิกาปุตฺตํ มาณวํ อามนฺเตสิ เอหิ ตฺวํ สมฺม สญฺชิกาปุตฺต
เยน ภควา เตนุปสงฺกมิ อุปสงฺกมิตฺวา ภควโต กาลํ อาโรเจหิ
กาโล ภนฺเต นิฏฺฐิตํ ภตฺตนฺติ เอวํ โภติ โข สญฺชิกาปุตฺโต
มาณโว โพธิสฺส ราชกุมารสฺส ปฏิสฺสุตฺวา เยน ภควา
เตนุปสงฺกมิ อุปสงฺกมิตฺวา ภควโต กาลํ อาโรเจติ กาโล โข
ภนฺเต นิฏฺฐิตํ ภตฺตนฺติ
อถโข ภควา ปุพฺพณฺหสมยํ นิวาเสตฺวา ปตฺตจีวรมาทาย
เยน โพธิสฺส ราชกุมารสฺส นิเวสนํ เตนุปสงฺกมิ
เตน โข ปน สมเยน โพธิ ราชกุมาโร พหิทฺวารโกฏฺฐเก ฐิโต
โหติ ภควนฺตํ อาคมยมาโน อทฺทสา โข โพธิ ราชกุมาโร
ภควนฺตํ ทูรโต ว อาคจฺฉนฺตํ ทิสฺวาน ตโต ปจฺจุคฺคนฺตฺวา
ภควนฺตํ อภิวาเทตฺวา ปุรกฺขิตฺวา เยน โกกนุโท ปาสาโท
เตนุปสงฺกมิ อถโข ภควา ปจฺฉิมํ โสปาณกเฬวรํ นิสฺสาย
อฏฺฐาสิ อถโข โพธิ ราชกุมาโร ภควนฺตํ เอตทโวจ อกฺกมตุ
ภนฺเต ภควา ทุสฺสานิ อกฺกมตุ ภนฺเต สุคโต ทุสฺสานิ ยํ
มม อสฺส ทีฆรตฺตํ หิตาย สุขายาติ เอวํ วุตฺเต ภควา
ตุณฺหี อโหสิ ทุติยมฺปิ โข เป ตติยมฺปิ โข โพธิ
ราชกุมาโร ภควนฺตํ เอตทโวจ อกฺกมตุ ภนฺเต ภควา ทุสฺสานิ




อกฺกมตุ ภนฺเต สุคโต ทุสฺสานิ ยํ มม อสฺส ทีฆรตฺตํ หิตาย
สุขายาติ อถโข ภควา อายสฺมนฺตํ อานนฺทํ อวโลเกสิ
อถโข อายสฺมา อานนฺโท โพธึ ราชกุมารํ เอตทโวจ สํหรตุ
ราชกุมาร ทุสฺสานิ น ภควา เจฬปฏิกํ อกฺกมิสฺสติ ปจฺฉิมํ
ชนตํ ตถาคโต อนุกมฺปตีติ อถโข โพธิ ราชกุมาโร ทุสฺสานิ
สํหราเปตฺวา อุปริ โกกนุเท ปาสาเท อาสนํ ปญฺญาเปสิ
อถโข ภควา โกกนุทํ ปาสาทํ อภิรุยฺหิตฺวา ปญฺญตฺเต อาสเน
นิสีทิ สทฺธึ ภิกฺขุสงฺเฆน อถโข โพธิ ราชกุมาโร พุทฺธปฺปมุขํ
ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา
สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิ
เอกมนฺตํ นิสินฺนํ โข โพธึ ราชกุมารํ ภควา ธมฺมิยา กถาย
สนฺทสฺเสตฺวา สมาทเปตฺวา สมุตฺเตเชตฺวา สมฺปหํเสตฺวา
อุฏฺฐายาสนา ปกฺกามิ
อถโข ภควา เอตสฺมึ นิทาเน เอตสฺมึ ปกรเณ
ธมฺมึ กถํ กตฺวา ภิกฺขู อามนฺเตสิ น ภิกฺขเว เจฬปฏิกา
อกฺกมิตพฺพา โย อกฺกเมยฺย อาปตฺติ ทุกฺกฏสฺสาติ
เตน โข ปน สมเยน อญฺญตรา อิตฺถี อปคตคพฺภา
ภิกฺขู นิมนฺเตตฺวา ทุสฺสํ ปญฺญาเปตฺวา เอตทโวจ อกฺกมถ




ภนฺเต ทุสฺสนฺติ ภิกฺขู กุกฺกุจฺจายนฺตา น อกฺกมนฺติ อกฺกมถ
ภนฺเต ทุสฺสํ มงฺคลตฺถายาติ ภิกฺขู กุกฺกุจฺจายนฺตา น อกฺกมึสุ
อถโข สา อิตฺถี อุชฺฌายติ ขียติ วิปาเจติ กถํ หิ นาม
อยฺยา มงฺคลตฺถาย ยาจิยมานา เจฬปฏิกํ น อกฺกมิสฺสนฺตีติ
อสฺโสสุํ โข ภิกฺขู ตสฺสา อิตฺถิยา อุชฺฌายนฺติยา ขียนฺติยา
วิปาเจนฺติยา อถโข เต ภิกฺขู ภควโต เอตมตฺถํ อาโรเจสุํ
คิหี ภิกฺขเว มงฺคลิกา อนุชานามิ ภิกฺขเว คิหีนํ มงฺคลตฺถาย
ยาจิยมาเนน เจฬปฏิกํ อกฺกมิตุนฺติ
เตน โข ปน สมเยน ภิกฺขู โธตปาทกํ อกฺกมิตุํ
กุกฺกุจฺจายนฺติ ภควโต เอตมตฺถํ อาโรเจสุํ อนุชานามิ
ภิกฺขเว โธตปาทกํ อกฺกมิตุนฺติ
ทุติยภาณวารํ
อถโข ภควา ภคฺเคสุ ยถาภิรนฺตํ วิหริตฺวา เยน
สาวตฺถี เตน จาริกํ ปกฺกามิ อนุปุพฺเพน จาริกญฺจรมาโน
เยน สาวตฺถี ตทวสริ ตตฺร สุทํ ภควา สาวตฺถิยํ วิหรติ
เชตวเน อนาถปิณฺฑิกสฺส อาราเม อถโข วิสาขา มิคารมาตา
ฆฏกญฺจ กตกญฺจ สมฺมชฺชนิญฺจ อาทาย เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺนา โข วิสาขา มิคารมาตา ภควนฺตํ เอตทโวจ
ปฏิคฺคณฺหาตุ เม ภนฺเต ภควา ฆฏกญฺจ กตกญฺจ สมฺมชฺชนิญฺจ



ยํ มม อสฺส ทีฆรตฺตํ หิตาย สุขายาติ ปฏิคฺคเหสิ ภควา
ฆฏกญฺจ สมฺมชฺชนิญฺจ น ภควา กตกํ ปฏิคฺคเหสิ อถโข
ภควา วิสาขํ มิคารมาตรํ ธมฺมิยา กถาย สนฺทสฺเสสิ สมาทเปสิ
สมุตฺเตเชสิ สมฺปหํเสสิ อถโข วิสาขา มิคารมาตา ภควตา
ธมฺมิยา กถาย สนฺทสฺสิตา สมาทปิตา สมุตฺเตชิตา สมฺปหํสิตา
อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิ
อถโข ภควา เอตสฺมึ นิทาเน เอตสฺมึ ปกรเณ
ธมฺมึ กถํ กตฺวา ภิกฺขู อามนฺเตสิ อนุชานามิ ภิกฺขเว ฆฏกญฺจ
สมฺมชฺชนิญฺจ น ภิกฺขเว กตกํ ปริภุญฺชิตพฺพํ โย ปริภุญฺเชยฺย
อาปตฺติ ทุกฺกฏสฺส อนุชานามิ ภิกฺขเว ติสฺโส ปาทฆํสนิโย
สกฺขรํ กฐลํ สมุทฺทเผณกนฺติ
อถโข วิสาขา มิคารมาตา วิธูปนญฺจ ตาลวณฺฏญฺจ
อาทาย เยน ภควา เตนุปสงฺกมิ อุปสงฺกมิตฺวา ภควนฺตํ
อภิวาเทตฺวา เอกมนฺตํ นิสีทิ เอกมนฺตํ นิสินฺนา โข วิสาขา
มิคารมาตา ภควนฺตํ เอตทโวจ ปฏิคฺคณฺหาตุ เม ภนฺเต
ภควา วิธูปนญฺจ ตาลวณฺฏญฺจ ยํ มม อสฺส ทีฆรตฺตํ หิตาย
สุขายาติ ปฏิคฺคเหสิ ภควา วิธูปนญฺจ ตาลวณฺฏญฺจ อถโข
ภควา วิสาขํ มิคารมาตรํ ธมฺมิยา กถาย สนฺทสฺเสสิ เป
ปทกฺขิณํ กตฺวา ปกฺกามิ
อถโข ภควา เอตสฺมึ นิทาเน เอตสฺมึ ปกรเณ


ธมฺมึ กถํ กตฺวา ภิกฺขู อามนฺเตสิ อนุชานามิ ภิกฺขเว วิธูปนญฺจ
ตาลวณฺฏญฺจาติ
เตน โข ปน สมเยน สงฺฆสฺส มกสวีชนี อุปฺปนฺนา
โหติ ภควโต เอตมตฺถํ อาโรเจสุํ อนุชานามิ ภิกฺขเว
มกสวีชนินฺติ จามริวีชนี อุปฺปนฺนา โหติ ภควโต เอตมตฺถํ
อาโรเจสุํ น ภิกฺขเว จามริวีชนี ธาเรตพฺพา โย ธาเรยฺย
อาปตฺติ ทุกฺกฏสฺส อนุชานามิ ภิกฺขเว ติสฺโส วีชนิโย วากมยํ
อุสิรมยํ โมรปิญฺฉมยนฺติ
เตน โข ปน สมเยน สงฺฆสฺส ฉตฺตํ อุปฺปนฺนํ โหติ
ภควโต เอตมตฺถํ อาโรเจสุํ อนุชานามิ ภิกฺขเว ฉตฺตนฺติ
เตน โข ปน สมเยน ฉพฺพคฺคิยา ภิกฺขู ฉตฺตปคฺคหิตา
อาหิณฺฑนฺติ เตน โข ปน สมเยน อญฺญตโร อุปาสโก
สมฺพหุเลหิ อาชีวกสาวเกหิ สทฺธึ อุยฺยานํ อคมาสิ อทฺทสํสุ โข
เต อาชีวกสาวกา ฉพฺพคฺคิเย ภิกฺขู ทูรโต ว ฉตฺตปคฺคหิเต
อาคจฺฉนฺเต ทิสฺวาน ตํ อุปาสกํ เอตทโวจุํ เอเต โข อยฺยา
ตุมฺหากํ ภทฺทนฺตา ฉตฺตปคฺคหิตา อาคจฺฉนฺติ เสยฺยถาปิ คณกมหามตฺตาติ
น อยฺยา เอเต ภิกฺขู ปริพฺพาชกาติ ภิกฺขู
น ภิกฺขูติ อพฺภุตํ อกํสุ อถโข โส อุปาสโก อุปคโต
สญฺชานิตฺวา อุชฺฌายติ ขียติ วิปาเจติ กถํ หิ นาม ภทฺทนฺตา




ฉตฺตปคฺคหิตา อาหิณฺฑิสฺสนฺตีติ อสฺโสสุํ โข ภิกฺขู ตสฺส
อุปาสกสฺส อุชฺฌายนฺตสฺส ขียนฺตสฺส วิปาเจนฺตสฺส อถโข
เต ภิกฺขู ภควโต เอตมตฺถํ อาโรเจสุํ สจฺจํ กิร ภิกฺขเว
เป สจฺจํ ภควาติ เป วิครหิตฺวา ธมฺมึ กถํ กตฺวา
ภิกฺขู อามนฺเตสิ น ภิกฺขเว ฉตฺตํ ธาเรตพฺพํ โย ธาเรยฺย
อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ คิลาโน
โหติ ตสฺส วินา ฉตฺตํ ผาสุ น โหติ ภควโต เอตมตฺถํ
อาโรเจสุํ อนุชานามิ ภิกฺขเว คิลานสฺส ฉตฺตนฺติ
เตน โข ปน สมเยน ภิกฺขู คิลานสฺเสว ภควตา
ฉตฺตํ อนุญฺญาตํ โน อคิลานสฺสาติ อาราเม อารามูปจาเร
ฉตฺตํ ธาเรตุํ กุกฺกุจฺจายนฺติ ภควโต เอตมตฺถํ อาโรเจสุํ
เป อนุชานามิ ภิกฺขเว อคิลาเนนปิ ภิกฺขุนา อาราเม
อารามูปจาเร ฉตฺตํ ธาเรตุนฺติ
เตน โข ปน สมเยน อญฺญตโร ภิกฺขุ สิกฺกาย ปตฺตํ
อุฑฺฑิตฺวา ทณฺเฑ อาลคฺเคตฺวา วิกาเล อญฺญตเรน คามทฺวาเรน
อติกฺกมติ มนุสฺสา เอสยฺยา โจโร คจฺฉติ อสิสฺส วิโชตลตีติ





อนุปติตฺวา คเหตฺวา สญฺชานิตฺวา มุญฺจึสุ อถโข โส ภิกฺขุ
อารามํ คนฺตฺวา ภิกฺขูนํ เอตมตฺถํ อาโรเจสิ กึ ปน ตฺวํ
อาวุโส ทณฺฑสิกฺกํ ธาเรสีติ เอวมาวุโสติ เย เต ภิกฺขู
อปฺปิจฺฉา เป เต อุชฺฌายนฺติ ขียนฺติ วิปาเจนฺติ กถํ หิ
นาม ภิกฺขุ ทณฺฑสิกฺกํ ธาเรสฺสตีติ อถโข เต ภิกฺขู ภควโต
เอตมตฺถํ อาโรเจสุํ เป วิครหิตฺวา ธมฺมึ กถํ กตฺวา ภิกฺขู
อามนฺเตสิ น ภิกฺขเว ทณฺฑสิกฺกา ธาเรตพฺพา โย ธาเรยฺย
อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ คิลาโน
โหติ น สกฺโกติ วินา ทณฺเฑน อาหิณฺฑิตุํ ภควโต เอตมตฺถํ
อาโรเจสุํ อนุชานามิ ภิกฺขเว คิลานสฺส ภิกฺขุโน ทณฺฑสมฺมตึ
ทาตุํ
เอวญฺจ ปน ภิกฺขเว ทาตพฺพา เตน คิลาเนน
ภิกฺขุนา สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา วุฑฺฒานํ
ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา
เอวมสฺส วจนีโย อหํ ภนฺเต คิลาโน น สกฺโกมิ วินา ทณฺเฑน
อาหิณฺฑิตุํ โสหํ ภนฺเต สงฺฆํ ทณฺฑสมฺมตึ ยาจามีติ ทุติยมฺปิ
ยาจิตพฺพา ตติยมฺปิ ยาจิตพฺพา
พฺยตฺเตน ภิกฺขุนา ปฏิพเลน สงฺโฆ ญาเปตพฺโพ
สุณาตุ เม ภนฺเต สงฺโฆ อยํ อิตฺถนฺนาโม ภิกฺขุ คิลาโน น



สกฺโกติ วินา ทณฺเฑน อาหิณฺฑิตุํ โส สงฺฆํ ทณฺฑสมฺมตึ
ยาจติ ยทิ สงฺฆสฺส ปตฺตกลฺลํ สงฺโฆ อิตฺถนฺนามสฺส ภิกฺขุโน
ทณฺฑสมฺมตึ ทเทยฺย เอสา ญตฺติ สุณาตุ เม ภนฺเต
สงฺโฆ อยํ อิตฺถนฺนาโม ภิกฺขุ คิลาโน น สกฺโกติ วินา
ทณฺเฑน อาหิณฺฑิตุํ โส สงฺฆํ ทณฺฑสมฺมตึ ยาจติ สงฺโฆ
อิตฺถนฺนามสฺส ภิกฺขุโน ทณฺฑสมฺมตึ เทติ ยสฺสายสฺมโต ขมติ
อิตฺถนฺนามสฺส ภิกฺขุโน ทณฺฑสมฺมติยา ทานํ โส ตุณฺหสฺส ยสฺส
นกฺขมติ โส ภาเสยฺย ทินฺนา สงฺเฆน อิตฺถนฺนามสฺส ภิกฺขุโน
ทณฺฑสมฺมติ ขมติ สงฺฆสฺส ตสฺมา ตุณฺหี เอวเมตํ ธารยามีติ
เตน โข ปน สมเยน อญฺญตโร ภิกฺขุ คิลาโน
โหติ น สกฺโกติ วินา สิกฺกาย ปตฺตํ ปริหริตุํ ภควโต
เอตมตฺถํ อาโรเจสุํ อนุชานามิ ภิกฺขเว คิลานสฺส ภิกฺขุโน
สิกฺกาสมฺมตึ ทาตุํ
เอวญฺจ ปน ภิกฺขเว ทาตพฺพา เตน คิลาเนน
ภิกฺขุนา สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา วุฑฺฒานํ
ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา
เอวมสฺส วจนีโย อหํ ภนฺเต คิลาโน น สกฺโกมิ วินา
สิกฺกาย ปตฺตํ ปริหริตุํ โสหํ ภนฺเต สงฺฆํ สิกฺกาสมฺมตึ ยาจามีติ
ทุติยมฺปิ ยาจิตพฺพา ตติยมฺปิ ยาจิตพฺพา
พฺยตฺเตน ภิกฺขุนา ปฏิพเลน สงฺโฆ ญาเปตพฺโพ


สุณาตุ เม ภนฺเต สงฺโฆ อยํ อิตฺถนฺนาโม ภิกฺขุ คิลาโน น
สกฺโกติ วินา สิกฺกาย ปตฺตํ ปริหริตุํ โส สงฺฆํ สิกฺกาสมฺมตึ
ยาจติ ยทิ สงฺฆสฺส ปตฺตกลฺลํ สงฺโฆ อิตฺถนฺนามสฺส ภิกฺขุโน
สิกฺกาสมฺมตึ ทเทยฺย เอสา ญตฺติ สุณาตุ เม ภนฺเต
สงฺโฆ อยํ อิตฺถนฺนาโม ภิกฺขุ คิลาโน น สกฺโกติ วินา สิกฺกาย
ปตฺตํ ปริหริตุํ โส สงฺฆํ สิกฺกาสมฺมตึ ยาจติ สงฺโฆ อิตฺถนฺนามสฺส
ภิกฺขุโน สิกฺกาสมฺมตึ เทติ ยสฺสายสฺมโต ขมติ
อิตฺถนฺนามสฺส ภิกฺขุโน สิกฺกาสมฺมติยา ทานํ โส ตุณฺหสฺส
ยสฺส นกฺขมติ โส ภาเสยฺย ทินฺนา สงฺเฆน อิตฺถนฺนามสฺส
ภิกฺขุโน สิกฺกาสมฺมติ ขมติ สงฺฆสฺส ตสฺมา ตุณฺหี
เอวเมตํ ธารยามีติ
เตน โข ปน สมเยน อญฺญตโร ภิกฺขุ คิลาโน
โหติ น สกฺโกติ วินา ทณฺเฑน อาหิณฺฑิตุํ น สกฺโกติ วินา
สิกฺกาย ปตฺตํ ปริหริตุํ ภควโต เอตมตฺถํ อาโรเจสุํ อนุชานามิ
ภิกฺขเว คิลานสฺส ภิกฺขุโน ทณฺฑสิกฺกาสมฺมตึ ทาตุํ เอวญฺจ
ปน ภิกฺขเว ทาตพฺพา เตน คิลาเนน ภิกฺขุนา สงฺฆํ อุปสงฺกมิตฺวา
เอกํสํ อุตฺตราสงฺคํ กริตฺวา วุฑฺฒานํ ภิกฺขูนํ ปาเท วนฺทิตฺวา
อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย อหํ
ภนฺเต คิลาโน น สกฺโกมิ วินา ทณฺเฑน อาหิณฺฑิตุํ น สกฺโกมิ
วินา สิกฺกาย ปตฺตํ ปริหริตุํ โสหํ ภนฺเต สงฺฆํ


ทณฺฑสิกฺกาสมฺมตึ ยาจามีติ ทุติยมฺปิ ยาจิตพฺพา ตติยมฺปิ ยาจิตพฺพา
พฺยตฺเตน ภิกฺขุนา ปฏิพเลน สงฺโฆ ญาเปตพฺโพ
สุณาตุ เม ภนฺเต สงฺโฆ อยํ อิตฺถนฺนาโม ภิกฺขุ คิลาโน น
สกฺโกติ วินา ทณฺเฑน อาหิณฺฑิตุํ น สกฺโกติ วินา สิกฺกาย
ปตฺตํ ปริหริตุํ โส สงฺฆํ ทณฺฑสิกฺกาสมฺมตึ ยาจติ ยทิ
สงฺฆสฺส ปตฺตกลฺลํ สงฺโฆ อิตฺถนฺนามสฺส ภิกฺขุโน ทณฺฑสิกฺกาสมฺมตึ
ทเทยฺย เอสา ญตฺติ สุณาตุ เม ภนฺเต สงฺโฆ อยํ
อิตฺถนฺนาโม ภิกฺขุ คิลาโน น สกฺโกติ วินา ทณฺเฑน อาหิณฺฑิตุํ
น สกฺโกติ วินา สิกฺกาย ปตฺตํ ปริหริตุํ โส สงฺฆํ ทณฺฑสิกฺกาสมฺมตึ
ยาจติ สงฺโฆ อิตฺถนฺนามสฺส ภิกฺขุโน ทณฺฑสิกฺกาสมฺมตึ
เทติ ยสฺสายสฺมโต ขมติ อิตฺถนฺนามสฺส ภิกฺขุโน ทณฺฑสิกฺกาสมฺมติยา
ทานํ โส ตุณฺหสฺส ยสฺส นกฺขมติ โส ภาเสยฺย
ทินฺนา สงฺเฆน อิตฺถนฺนามสฺส ภิกฺขุโน ทณฺฑสิกฺกาสมฺมติ ขมติ
สงฺฆสฺส ตสฺมา ตุณฺหี เอวเมตํ ธารยามีติ
เตน โข ปน สมเยน อญฺญตโร ภิกฺขุ โรมฏฺฐโก
อโหสิ โส โรมฏฺฐิตฺวา โรมฏฺฐิตฺวา อชฺโฌหรติ ภิกฺขู
อุชฺฌายนฺติ ขียนฺติ วิปาเจนฺติ วิกาลายํ ภิกฺขุ โภชนํ ภุญฺชตีติ
ภควโต เอตมตฺถํ อาโรเจสุํ เอโส ภิกฺขเว ภิกฺขุ อจิรํ



โคโยนิยา จุโต อนุชานามิ ภิกฺขเว โรมฏฺฐกสฺส โรมฏฺฐํ น
จ ภิกฺขเว พหิมุขทฺวารํ นีหริตฺวา อชฺโฌหริตพฺพํ โย อชฺโฌหเรยฺย
ยถาธมฺโม กาเรตพฺโพติ
เตน โข ปน สมเยน อญฺญตรสฺส ปูคสฺส สงฺฆภตฺตํ
โหติ ภตฺตคฺเค พหู สิตฺถานิ ปริกิรึสุ มนุสฺสา อุชฺฌายนฺติ
ขียนฺติ วิปาเจนฺติ กถํ หิ นาม สมณา สกฺยปุตฺติยา โอทเน
ทิยฺยมาเน น สกฺกจฺจํ ปฏิคฺคเหสฺสนฺติ เอกเมกํ สิตฺถํ กมฺมสเตน
นิฏฺฐายตีติ อสฺโสสุํ โข ภิกฺขู เตสํ มนุสฺสานํ อุชฺฌายนฺตานํ
ขียนฺตานํ วิปาเจนฺตานํ อถโข เต ภิกฺขู ภควโต เอตมตฺถํ
อาโรเจสุํ เป อนุชานามิ ภิกฺขเว ยํ ทิยฺยมานํ ปตติ ตํ
สามํ คเหตฺวา ปริภุญฺชิตุํ ตํ กิสฺส เหตุ ปริจฺจตฺตํ ตํ
ภิกฺขเว ทายเกหีติ
เตน โข ปน สมเยน อญฺญตโร ภิกฺขุ ทีเฆหิ
นเขหิ ปิณฺฑาย จรติ อญฺญตรา อิตฺถี ปสฺสิตฺวา ตํ ภิกฺขุํ
เอตทโวจ เอหิ ภนฺเต เมถุนํ ธมฺมํ ปฏิเสวาติ อลํ ภคินิ
เนตํ กปฺปตีติ สเจ โข ตฺวํ ภนฺเต น ปฏิเสวิสฺสสิ อิทานาหํ
อตฺตโน นเขหิ คตฺตานิ วิลิขิตฺวา กุปฺปํ กริสฺสามิ อยํ มํ
ภิกฺขุ วิปฺปกโรตีติ ปชานาหิ ตฺวํ ภคินีติ อถโข สา




อิตฺถี อตฺตโน นเขหิ คตฺตานิ วิลิขิตฺวา กุปฺปํ อกาสิ อยํ มํ
ภิกฺขุ วิปฺปกโรตีติ มนุสฺสา อุปธาวิตฺวา ตํ ภิกฺขุํ อคฺคเหสุํ
อทฺทสํสุ โข เต มนุสฺสา ตสฺสา อิตฺถิยา นเข ฉวิมฺปิ โลหิตมฺปิ
ทิสฺวา อิมิสฺสาเยว อิตฺถิยา อิทํ กมฺมํ อการโก ภิกฺขูติ
ตํ ภิกฺขุํ มุญฺจึสุ อถโข โส ภิกฺขุ อารามํ คนฺตฺวา ภิกฺขูนํ
เอตมตฺถํ อาโรเจสิ กึ ปน ตฺวํ อาวุโส ทีเฆ นเข ธาเรสีติ
เอวมาวุโสติ เย เต ภิกฺขู อปฺปิจฺฉา เป เต อุชฺฌายนฺติ
ขียนฺติ วิปาเจนฺติ กถํ หิ นาม ภิกฺขุ ทีเฆ นเข ธาเรสฺสตีติ
อถโข เต ภิกฺขู ภควโต เอตมตฺถํ อาโรเจสุํ เป น ภิกฺขเว
ทีฆา นขา ธาเรตพฺพา โย ธาเรยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู นเขนปิ นขํ ฉินฺทนฺติ
มุเขนปิ นขํ ฉินฺทนฺติ กุฑฺเฑปิ นขํ ฆํเสนฺติ องฺคุลิโย
ทุกฺขา โหนฺติ ภควโต เอตมตฺถํ อาโรเจสุํ เป อนุชานามิ
ภิกฺขเว นขจฺเฉทนนฺติ สโลหิตํ นขํ ฉินฺทนฺติ องฺคุลิโย
ทุกฺขา โหนฺติ เป อนุชานามิ ภิกฺขเว มํสปฺปมาเณน นขํ
ฉินฺทิตุนฺติ
เตน โข ปน สมเยน ฉพฺพคฺคิยา ภิกฺขู วีสติมฏฺฐํ
การาเปนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหี กามโภคิโนติ เป ภควโต เอตมตฺถํ อาโรเจสุํ



เป น ภิกฺขเว วีสติมฏฺฐํ การาเปตพฺพํ โย การาเปยฺย
อาปตฺติ ทุกฺกฏสฺส อนุชานามิ ภิกฺขเว มลมตฺตํ อปกฑฺฒิตุนฺติ
เตน โข ปน สมเยน ภิกฺขูนํ เกสา ทีฆา โหนฺติ
ภควโต เอตมตฺถํ อาโรเจสุํ อุสฺสหนฺติ ปน ภิกฺขเว ภิกฺขู
อญฺญมญฺญํ เกเส โอโรเปตุนฺติ อุสฺสหนฺติ ภควาติ อถโข
ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา
เป ภิกฺขู อามนฺเตสิ อนุชานามิ ภิกฺขเว ขุรํ ขุรสิลํ ขุรสิปาฏิกํ
นมตกํ สพฺพํ ขุรภณฺฑนฺติ
เตน โข ปน สมเยน ฉพฺพคฺคิยา ภิกฺขู มสฺสุํ
กปฺปาเปนฺติ มสฺสุํ วฑฺฒาเปนฺติ โคโลมิกํ การาเปนฺติ
จตุรสฺสกํ การาเปนฺติ ปริมุขํ การาเปนฺติ อฑฺฒรุกํ การาเปนฺติ
ทาฐิกํ ฐเปนฺติ สมฺพาเธ โลมํ สํหราเปนฺติ มนุสฺสา อุชฺฌายนฺติ
ขียนฺติ วิปาเจนฺติ เป เสยฺยถาปิ คิหี กามโภคิโนติ เป
ภควโต เอตมตฺถํ อาโรเจสุํ เป น ภิกฺขเว มสฺสุ กปฺปาเปตพฺพํ
น มสฺสุ วฑฺฒาเปตพฺพํ น โคโลมิกํ การาเปตพฺพํ น จตุรสฺสกํ
การาเปตพฺพํ น ปริมุขํ การาเปตพฺพํ น อฑฺฒรุกํ การาเปตพฺพํ
น ทาฐิกา ฐเปตพฺพา น สมฺพาเธ โลมํ สํหราเปตพฺพํ โย
สํหราเปยฺย อาปตฺติ ทุกฺกฏสฺสาติ
เตน โข ปน สมเยน อญฺญตรสฺส ภิกฺขุโน สมฺพาเธ
วโณ โหติ เภสชฺชํ น สนฺติฏฺฐติ เป ภควโต เอตมตฺถํ



อาโรเจสุํ อนุชานามิ ภิกฺขเว อาพาธปฺปจฺจยา สมฺพาเธ โลมํ
สํหราเปตุนฺติ
เตน โข ปน สมเยน ฉพฺพคฺคิยา ภิกฺขู กตฺตริกาย
เกเส เฉทาเปนฺติ มนุสฺสา อุชฺฌายนฺติ ขียนฺติ วิปาเจนฺติ
เป เสยฺยถาปิ คิหี กามโภคิโนติ เป ภควโต เอตมตฺถํ
อาโรเจสุํ เป น ภิกฺขเว กตฺตริกาย เกสา เฉทาเปตพฺพา
โย เฉทาเปยฺย อาปตฺติ ทุกฺกฏสฺสาติ
เตน โข ปน สมเยน อญฺญตรสฺส ภิกฺขุโน สีเส
วโณ โหติ น สกฺโกติ ขุเรน เกเส โอโรเปตุํ ภควโต
เอตมตฺถํ อาโรเจสุํ อนุชานามิ ภิกฺขเว อาพาธปฺปจฺจยา
กตฺตริกาย เกเส เฉทาเปตุนฺติ
เตน โข ปน สมเยน ภิกฺขู ทีฆานิ นาสิกาโลมานิ
ธาเรนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ ปิสาจิลฺลิกาติ เป ภควโต เอตมตฺถํ อาโรเจสุํ
น ภิกฺขเว ทีฆํ นาสิกาโลมํ ธาเรตพฺพํ โย ธาเรยฺย อาปตฺติ
ทุกฺกฏสฺสาติ
เตน โข ปน สมเยน ภิกฺขู สกฺขริกายปิ มธุสิตฺถเกนปิ
นาสิกาโลมํ คาหาเปนฺติ นาสิกา ทุกฺขา โหนฺติ เป อนุชานามิ
ภิกฺขเว สณฺฑาสนฺติ
เตน โข ปน สมเยน ฉพฺพคฺคิยา ภิกฺขู ปลิตํ


คาหาเปนฺติ มนุสฺสา อุชฺฌายนฺติ ขียนฺติ วิปาเจนฺติ เป เสยฺยถาปิ
คิหี กามโภคิโนติ เป ภควโต เอตมตฺถํ อาโรเจสุํ เป น
ภิกฺขเว ปลิตํ คาหาเปตพฺพํ โย คาหาเปยฺย อาปตฺติ ทุกฺกฏสฺสาติ
เตน โข ปน สมเยน อญฺญตรสฺส ภิกฺขุโน กณฺณคูถเกหิ
กณฺณา ถกิตา โหนฺติ เป ภควโต เอตมตฺถํ อาโรเจสุํ
เป อนุชานามิ ภิกฺขเว กณฺณมลหรณินฺติ
เตน โข ปน สมเยน ฉพฺพคฺคิยา ภิกฺขู อุจฺจาวจา
กณฺณมลหรณิโย ธาเรนฺติ โสวณฺณมยํ รูปิยมยํ มนุสฺสา
อุชฺฌายนฺติ ขียนฺติ วิปาเจนฺติ เป เสยฺยถาปิ คิหี กามโภคิโนติ
เป ภควโต เอตมตฺถํ อาโรเจสุํ เป น ภิกฺขเว อุจฺจาวจา
กณฺณมลหรณิโย ธาเรตพฺพา โย ธาเรยฺย อาปตฺติ ทุกฺกฏสฺส
อนุชานามิ ภิกฺขเว กณฺณมลหรณิโย อฏฺฐิมยํ ทนฺตมยํ
วิสาณมยํ นฬมยํ เวฬุมยํ กฏฺฐมยํ ชตุมยํ ผลมยํ โลหมยํ
สงฺขนาภิมยนฺติ
เตน โข ปน สมเยน ฉพฺพคฺคิยา ภิกฺขู พหุํ
โลหภณฺฑํ กํสภณฺฑํ สนฺนิจยํ กโรนฺติ มนุสฺสา วิหารจาริกํ
อาหิณฺฑนฺตา ปสฺสิตฺวา อุชฺฌายนฺติ ขียนฺติ วิปาเจนฺติ กถํ หิ
นาม สมณา สกฺยปุตฺติยา พหุํ โลหภณฺฑํ กํสภณฺฑํ สนฺนิจยํ



กริสฺสนฺติ เสยฺยถาปิ กํสปตฺถริกาติ เป ภควโต เอตมตฺถํ
อาโรเจสุํ เป น ภิกฺขเว โลหภณฺฑํ กํสภณฺฑํ สนฺนิจโย
กาตพฺโพ โย กเรยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู อญฺชนิมฺปิ อญฺชนิสลากมฺปิ
กณฺณมลหรณิมฺปิ พนฺธนมตฺตํ กุกฺกุจฺจายนฺติ ภควโต เอตมตฺถํ
อาโรเจสุํ เป อนุชานามิ ภิกฺขเว อญฺชนึ อญฺชนิสลากํ กณฺณมลหรณึ
พนฺธนมตฺตนฺติ
เตน โข ปน สมเยน ฉพฺพคฺคิยา ภิกฺขู สงฺฆาฏิปลฺลตฺถิกาย
นิสีทนฺติ สงฺฆาฏิยา ปตฺตา ลุชฺชนฺติ ภควโต
เอตมตฺถํ อาโรเจสุํ เป น ภิกฺขเว สงฺฆาฏิปลฺลตฺถิกาย
นิสีทิตพฺพํ โย นิสีเทยฺย อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ คิลาโน
โหติ ตสฺส วินา อาโยคา น ผาสุ โหติ เป ภควโต
เอตมตฺถํ อาโรเจสุํ เป อนุชานามิ ภิกฺขเว อาโยคนฺติ
อถโข ภิกฺขูนํ เอตทโหสิ กถํ นุ โข อาโยโค เวทิตพฺโพติ
ภควโต เอตมตฺถํ อาโรเจสุํ เป อนุชานามิ ภิกฺขเว ตนฺตกํ
เวมกํ วฏํ สลากํ สพฺพํ ตนฺตภณฺฑกนฺติ
เตน โข ปน สมเยน อญฺญตโร ภิกฺขุ อกายพนฺธโน
คามํ ปิณฺฑาย ปาวิสิ ตสฺส รถิยา อนฺตรวาสโก ปภสฺสิตฺถ



มนุสฺสา ปสฺสิตฺวา อุกฺกุฏฺฐิมกํสุ โส ภิกฺขุ มงฺกุ อโหสิ
อถโข โส ภิกฺขุ อารามํ คนฺตฺวา ภิกฺขูนํ เอตมตฺถํ อาโรเจสิ
ภิกฺขู ภควโต เอตมตฺถํ อาโรเจสุํ เป น ภิกฺขเว อกายพนฺธเนน
คาโม ปวิสิตพฺโพ โย ปวิเสยฺย อาปตฺติ ทุกฺกฏสฺส อนุชานามิ
ภิกฺขเว กายพนฺธนนฺติ
เตน โข ปน สมเยน ฉพฺพคฺคิยา ภิกฺขู อุจฺจาวจานิ
กายพนฺธนานิ ธาเรนฺติ กลาพุกํ เทฑฺฑุภกํ มุรชฺชํ มทฺทวิณํ
มนุสฺสา อุชฺฌายนฺติ ขียนฺติ วิปาเจนฺติ เป เสยฺยถาปิ คิหี
กามโภคิโนติ เป ภควโต เอตมตฺถํ อาโรเจสุํ เป น
ภิกฺขเว อุจฺจาวจานิ กายพนฺธนานิ ธาเรตพฺพานิ กลาพุกํ เทฑฺฑุภกํ
มุรชฺชํ มทฺทวิณํ โย ธาเรยฺย อาปตฺติ ทุกฺกฏสฺส อนุชานามิ
ภิกฺขเว เทฺว กายพนฺธนานิ ปฏฺฏิกํ สูกรนฺตกนฺติ เป
กายพนฺธนสฺส ทสา ชิรนฺติ เป อนุชานามิ ภิกฺขเว มุรชฺชํ
มทฺทวิณนฺติ กายพนฺธนสฺส อนฺโต ชิรติ เป อนุชานามิ
ภิกฺขเว โสภกํ คณกนฺติ กายพนฺธนสฺส ปวนนฺโต ชิรติ เป
อนุชานามิ ภิกฺขเว วิถนฺติ
เตน โข ปน สมเยน ฉพฺพคฺคิยา ภิกฺขู อุจฺจาวเจ
วิเถ ธาเรนฺติ โสวณฺณมยํ รูปิยมยํ มนุสฺสา อุชฺฌายนฺติ




ขียนฺติ วิปาเจนฺติ เป เสยฺยถาปิ คิหี กามโภคิโนติ เป
ภควโต เอตมตฺถํ อาโรเจสุํ เป น ภิกฺขเว อุจฺจาวจา วิถา
ธาเรตพฺพา โย ธาเรยฺย อาปตฺติ ทุกฺกฏสฺส อนุชานามิ
ภิกฺขเว วิเถ อฏฺฐิมยํ ทนฺตมยํ วิสาณมยํ นฬมยํ เวฬุมยํ
เป สงฺขนาภิมยํ สุตฺตมยนฺติ
เตน โข ปน สมเยน อายสฺมา อานนฺโท ลหุกา
สงฺฆาฏิโย ปารุปิตฺวา คามํ ปิณฺฑาย ปาวิสิ ตสฺส วาตมณฺฑลิกาย
สงฺฆาฏิโย อุกฺขิปิยึสุ อถโข อายสฺมา อานนฺโท อารามํ
คนฺตฺวา ภิกฺขูนํ เอตมตฺถํ อาโรเจสิ ภิกฺขู ภควโต เอตมตฺถํ
อาโรเจสุํ เป อนุชานามิ ภิกฺขเว คณฺฐิกํ ปาสกนฺติ
เตน โข ปน สมเยน ฉพฺพคฺคิยา ภิกฺขู อุจฺจาวจา
คณฺฐิกาโย ธาเรนฺติ โสวณฺณมยํ รูปิยมยํ มนุสฺสา อุชฺฌายนฺติ
ขียนฺติ วิปาเจนฺติ เป เสยฺยถาปิ คิหี กามโภคิโนติ เป
ภควโต เอตมตฺถํ อาโรเจสุํ เป น ภิกฺขเว อุจฺจาวจา
คณฺฐิกา ธาเรตพฺพา โย ธาเรยฺย อาปตฺติ ทุกฺกฏสฺส อนุชานามิ
ภิกฺขเว คณฺฐิกํ อฏฺฐิมยํ ทนฺตมยํ วิสาณมยํ นฬมยํ เวฬุมยํ
กฏฺฐมยํ ชตุมยํ ผลมยํ โลหมยํ สงฺขนาภิมยํ สุตฺตมยนฺติ
เตน โข ปน สมเยน ภิกฺขู คณฺฐิกมฺปิ ปาสกมฺปิ




จีวเร อปฺเปนฺติ จีวรํ ชีรติ ภควโต เอตมตฺถํ อาโรเจสุํ
เป อนุชานามิ ภิกฺขเว คณฺฐิกผลกํ ปาสกผลกนฺติ คณฺฐิกผลกมฺปิ
ปาสกผลกมฺปิ อนฺเต อปฺเปนฺติ โกโณ วิวริยติ ภควโต
เอตมตฺถํ อาโรเจสุํ เป อนุชานามิ ภิกฺขเว คณฺฐิกผลกํ
อนฺเต อปฺเปตุํ ปาสกผลกํ สตฺตงฺคุลํ วา อฏฺฐงฺคุลํ วา โอคาเหตฺวา
อปฺเปตุนฺติ
เตน โข ปน สมเยน ฉพฺพคฺคิยา ภิกฺขู คิหินิวตฺถํ
นิวาเสนฺติ หตฺถิโสณฺฑิกํ มจฺฉวาฬกํ จตุกฺกณฺณกํ ตาลวณฺฏกํ
สตวลฺลิกํ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหี กามโภคิโนติ เป ภควโต เอตมตฺถํ อาโรเจสุํ
เป น ภิกฺขเว คิหินิวตฺถํ นิวาเสตพฺพํ หตฺถิโสณฺฑิกํ มจฺฉวาฬกํ
จตุกฺกณฺณกํ ตาลวณฺฏกํ สตวลฺลิกํ โย นิวาเสยฺย อาปตฺติ
ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู คิหิปารุตํ
ปารุปนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหี กามโภคิโนติ เป ภควโต เอตมตฺถํ อาโรเจสุํ
เป น ภิกฺขเว คิหิปารุตํ ปารุปิตพฺพํ โย ปารุเปยฺย อาปตฺติ
ทุกฺกฏสฺสาติ
เตน โข สมเยน ฉพฺพคฺคิยา ภิกฺขู สํเวลฺลิยํ
นิวาเสนฺติ มนุสฺสา อุชฺฌายนฺติ ขียนฺติ วิปาเจนฺติ เป



เสยฺยถาปิ รญฺโญ มุณฺฑวฏฺฏีติ เป ภควโต เอตมตฺถํ
อาโรเจสุํ เป น ภิกฺขเว สํเวลฺลิยํ นิวาเสตพฺพํ โย นิวาเสยฺย
อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู อุภโตกาชํ
หรนฺติ มนุสฺสา อุชฺฌายนฺติ ขียนฺติ วิปาเจนฺติ เป เสยฺยถาปิ
รญฺโญ มุณฺฑวฏฺฏีติ เป ภควโต เอตมตฺถํ อาโรเจสุํ เป
น ภิกฺขเว อุภโตกาชํ หริตพฺพํ โย หเรยฺย อาปตฺติ
ทุกฺกฏสฺส อนุชานามิ ภิกฺขเว เอกโตกาชํ อนฺตรากาชํ สีสภารํ
ขนฺธภารํ กฏิภารํ โอลมฺพกนฺติ
เตน โข ปน สมเยน ภิกฺขู ทนฺตกฏฺฐํ น ขาทนฺติ
มุขํ ทุคฺคนฺธํ โหติ ภควโต เอตมตฺถํ อาโรเจสุํ เป
ปญฺจิเม ภิกฺขเว อาทีนวา ทนฺตกฏฺฐสฺส อขาทเน อจกฺขุสฺสํ
มุขํ ทุคฺคนฺธํ โหติ รสหรณิโย น วิสุชฺฌนฺติ ปิตฺตํปิ เสมฺหํปิ
ภตฺตํ ปริโยนทฺธติ ภตฺตมสฺส น ฉาเทติ อิเม โข ภิกฺขเว
ปญฺจ อาทีนวา ทนฺตกฏฺฐสฺส อขาทเน ปญฺจิเม ภิกฺขเว
อานิสํสา ทนฺตกฏฺฐสฺส ขาทเน จกฺขุสฺสํ มุขํ น ทุคฺคนฺธํ โหติ
รสหรณิโย วิสุชฺฌนฺติ ปิตฺตํปิ เสมฺหํปิ ภตฺตํ น ปริโยนทฺธติ
ภตฺตมสฺส ฉาเทติ อิเม โข ภิกฺขเว ปญฺจ อานิสํสา ทนฺตกฏฺฐสฺส
ขาทเน อนุชานามิ ภิกฺขเว ทนฺตกฏฺฐนฺติ



เตน โข ปน สมเยน ฉพฺพคฺคิยา ภิกฺขู ทีฆานิ
ทนฺตกฏฺฐานิ ขาทนฺติ เตเหว สามเณเร อาโกเฏนฺติ ภควโต
เอตมตฺถํ อาโรเจสุํ เป น ภิกฺขเว ทีฆํ ทนฺตกฏฺฐํ ขาทิตพฺพํ
โย ขาเทยฺย อาปตฺติ ทุกฺกฏสฺส อนุชานามิ ภิกฺขเว อฏฺฐงฺคุลปรมํ
ทนฺตกฏฺฐํ น จ เตเนว สามเณโร อาโกเฏตพฺโพ โย
อาโกเฏยฺย อาปตฺติ ทุกฺกฏสฺสาติ
เตน โข ปน สมเยน อญฺญตรสฺส ภิกฺขุโน
อติมนฺทาหกํ ทนฺตกฏฺฐํ ขาทนฺตสฺส กณฺเฐ วิลคฺคํ โหติ ภควโต
เอตมตฺถํ อาโรเจสุํ เป น ภิกฺขเว อติมนฺทาหกํ ทนฺตกฏฺฐํ
ขาทิตพฺพํ โย ขาเทยฺย อาปตฺติ ทุกฺกฏสฺส อนุชานามิ
ภิกฺขเว จตุรงฺคุลํ ปจฺฉิมํ ทนฺตกฏฺฐนฺติ
เตน โข ปน สมเยน ฉพฺพคฺคิยา ภิกฺขู ทายํ
อาเฬเปนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ ทวฑาหกาติ เป ภควโต เอตมตฺถํ อาโรเจสุํ เป
น ภิกฺขเว ทาโย อาเฬเปตพฺโพ โย อาเฬเปยฺย อาปตฺติ
ทุกฺกฏสฺสาติ
เตน โข ปน สมเยน วิหารา ติณคหณา โหนฺติ
ทวฑาเห ฑยฺหมาเน วิหารา ฑยฺหนฺติ ภิกฺขู กุกฺกุจฺจายนฺติ




ปฏคฺคึ ทาตุํ ปริตฺตํ กาตุํ ภควโต เอตมตฺถํ อาโรเจสุํ
อนุชานามิ ภิกฺขเว ทวฑาเห ฑยฺหมาเน ปฏคฺคึ ทาตุํ ปริตฺตํ
กาตุนฺติ
เตน โข ปน สมเยน ฉพฺพคฺคิยา ภิกฺขู รุกฺขํ
อภิรูหนฺติ รุกฺขา รุกฺขํ สงฺกมนฺติ มนุสฺสา อุชฺฌายนฺติ ขียนฺติ
วิปาเจนฺติ เป เสยฺยถาปิ มกฺกฏาติ เป ภควโต เอตมตฺถํ
อาโรเจสุํ เป น ภิกฺขเว รุกฺโข อภิรูหิตพฺโพ โย อภิรูเหยฺย
อาปตฺติ ทุกฺกฏสฺสาติ
เตน โข ปน สมเยน อญฺญตรสฺส ภิกฺขุโน โกสเลสุ
ชนปเทสุ สาวตฺถึ คจฺฉนฺตสฺส อนฺตรามคฺเค หตฺถี ปริยุฏฺฐาสิ
อถโข โส ภิกฺขุ รุกฺขมูลํ อุปธาวิตฺวา กุกฺกุจฺจายนฺโต รุกฺขํ
นาภิรูหิ โส หตฺถี อญฺเญน อคมาสิ อถโข โส ภิกฺขุ
สาวตฺถึ คนฺตฺวา ภิกฺขูนํ เอตมตฺถํ อาโรเจสิ ภิกฺขู ภควโต
เอตมตฺถํ อาโรเจสุํ อนุชานามิ ภิกฺขเว สติ กรณีเย โปริสิยํ
รุกฺขํ อภิรูหิตุํ อาปทาสุ ยาวทตฺถนฺติ
เตน โข ปน สมเยน เมฏฺฐโกกุฏฺฐา นาม ภิกฺขู
เทฺว ภาติกา โหนฺติ พฺราหฺมณชาติกา กลฺยาณวาจา กลฺยาณวากฺกรณา
เต เยน ภควา เตนุปสงฺกมึสุ อุปสงฺกมิตฺวา
ภควนฺตํ อภิวาเทตฺวา เอกมนฺตํ นิสีทึสุ เอกมนฺตํ นิสินฺนา



โข เต ภิกฺขู ภควนฺตํ เอตทโวจุํ เอตรหิ ภนฺเต ภิกฺขู
นานานามา นานาโคตฺตา นานาชจฺจา นานากุลา ปพฺพชิตา เต
สกาย นิรุตฺติยา พุทฺธวจนํ ทูเสนฺติ หนฺท มยํ ภนฺเต พุทฺธวจนํ
ฉนฺทโส อาโรเปมาติ วิครหิ พุทฺโธ ภควา กถํ หิ นาม
ตุเมฺห โมฆปุริสา เอวํ วกฺขถ หนฺท มยํ ภนฺเต พุทฺธวจนํ
ฉนฺทโส อาโรเปมาติ เนตํ โมฆปุริสา อปฺปสนฺนานํ วา ปสาทาย
เป วิครหิตฺวา ธมฺมึ กถํ กตฺวา ภิกฺขู อามนฺเตสิ น
ภิกฺขเว พุทฺธวจนํ ฉนฺทโส อาโรเปตพฺพํ โย อาโรเปยฺย
อาปตฺติ ทุกฺกฏสฺส อนุชานามิ ภิกฺขเว สกาย นิรุตฺติยา พุทฺธวจนํ
ปริยาปุณิตุนฺติ
เตน โข ปน สมเยน ฉพฺพคฺคิยา ภิกฺขู โลกายตํ
ปริยาปุณนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหี กามโภคิโนติ อสฺโสสุํ โข ภิกฺขู เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ เป อถโข เต ภิกฺขู
ภควโต เอตมตฺถํ อาโรเจสุํ เป อปิ นุ โข ภิกฺขเว โลกายเต
สารทสฺสาวี อิมสฺมึ ธมฺมวินเย วุฑฺฒึ วิรูฬฺหึ เวปุลฺลํ อาปชฺเชยฺยาติ
โน เหตํ ภนฺเตติ อิมสฺมึ วา ปน ธมฺมวินเย สารทสฺสาวี
โลกายตํ ปริยาปุเณยฺยาติ โน เหตํ ภนฺเตติ น ภิกฺขเว โลกายตํ
ปริยาปุณิตพฺพํ โย ปริยาปุเณยฺย อาปตฺติ ทุกฺกฏสฺสาติ



เตน โข ปน สมเยน ฉพฺพคฺคิยา ภิกฺขู โลกายตํ
วาเจนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหี กามโภคิโนติ เป ภควโต เอตมตฺถํ อาโรเจสุํ
เป น ภิกฺขเว โลกายตํ วาเจตพฺพํ โย วาเจยฺย อาปตฺติ
ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู ติรจฺฉานวิชฺชํ
ปริยาปุณนฺติ เป ภควโต เอตมตฺถํ อาโรเจสุํ เป น
ภิกฺขเว ติรจฺฉานวิชฺชา ปริยาปุณิตพฺพา โย ปริยาปุเณยฺย
อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู ติรจฺฉานวิชฺชํ
วาเจนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหี กามโภคิโนติ เป ภควโต เอตมตฺถํ อาโรเจสุํ
เป น ภิกฺขเว ติรจฺฉานวิชฺชา วาเจตพฺพา โย วาเจยฺย
อาปตฺติ ทุกฺกฏสฺสาติ
เตน โข ปน สมเยน พุทฺโธ ภควา มหติยา ปริสาย
ปริวุโต ธมฺมํ เทเสนฺโต ขิปิ ภิกฺขู ชีวตุ ภนฺเต ภควา
ชีวตุ สุคโตติ อุจฺจาสทฺทํ มหาสทฺทํ อกํสุ เตน สทฺเทน
ธมฺมกถา อนฺตรา อโหสิ อถโข ภควา ภิกฺขู อามนฺเตสิ
อปิ นุ โข ภิกฺขเว ขิปิเต ชีวาติ วุตฺโต ตปฺปจฺจยา ชีเวยฺย



วา มเรยฺย วาติ โน เหตํ ภนฺเตติ น ภิกฺขเว ขิปิเต
ชีวาติ วตฺตพฺโพ โย วเทยฺย อาปตฺติ ทุกฺกฏสฺสาติ
เตน โข ปน สมเยน มนุสฺสา ภิกฺขูนํ ขิปิเต ชีวถ
ภนฺเตติ วทนฺติ ภิกฺขู กุกฺกุจฺจายนฺตา นาลปนฺติ มนุสฺสา
อุชฺฌายนฺติ ขียนฺติ วิปาเจนฺติ กถํ หิ นาม สมณา สกฺยปุตฺติยา
ชีวถ ภนฺเตติ วุจฺจมานา นาลปิสฺสนฺตีติ ภควโต เอตมตฺถํ
อาโรเจสุํ เป คิหี ภิกฺขเว มงฺคลิกา อนุชานามิ ภิกฺขเว
คิหีนํ ชีวถ ภนฺเตติ วุจฺจมาเนน จิรํ ชีวาติ วตฺตุนฺติ
เตน โข ปน สมเยน ภควา มหติยา ปริสาย ปริวุโต
ธมฺมํ เทเสนฺโต นิสินฺโน โหติ อญฺญตเรน ภิกฺขุนา ลสุณํ
ขายิตํ โหติ โส จ มา ภิกฺขู พฺยาพาหึสูติ เอกมนฺตํ นิสีทิ
อทฺทสา โข ภควา ตํ ภิกฺขุํ เอกมนฺตํ นิสินฺนํ ทิสฺวาน ภิกฺขู
อามนฺเตสิ กินฺนุ โข โส ภิกฺขเว ภิกฺขุ เอกมนฺตํ นิสินฺโนติ
เอเตน ภนฺเต ภิกฺขุนา ลสุณํ ขายิตํ โส จ มา ภิกฺขู พฺยาพาหึสูติ
เอกมนฺตํ นิสินฺโนติ อปิ นุ โข ภิกฺขเว ภิกฺขุนา ตํ ขาทิตพฺพํ
ยํ ขาทิตฺวา เอวรูปาย ธมฺมกถาย ปริพาหิโร อสฺสาติ โน
เหตํ ภนฺเตติ น ภิกฺขเว ลสุณํ ขาทิตพฺพํ โย ขาเทยฺย
อาปตฺติ ทุกฺกฏสฺสาติ




เตน โข ปน สมเยน อายสฺมโต สารีปุตฺตสฺส
อุทรวาตาพาโธ โหติ อถโข อายสฺมา มหาโมคฺคลฺลาโน
เยนายสฺมา สารีปุตฺโต เตนุปสงฺกมิ อุปสงฺกมิตฺวา อายสฺมนฺตํ
สารีปุตฺตํ เอตทโวจ ปุพฺเพ เต อาวุโส สารีปุตฺต อุทรวาตาพาโธ
เกน ผาสุ โหตีติ ลสุเณน เม อาวุโสติ ภควโต เอตมตฺถํ
อาโรเจสุํ อนุชานามิ ภิกฺขเว อาพาธปฺปจฺจยา ลสุณํ ขาทิตุนฺติ
เตน โข ปน สมเยน ภิกฺขู อาราเม ตหํ ตหํ
ปสฺสาวํ กโรนฺติ อาราโม ทุสฺสติ ภควโต เอตมตฺถํ
อาโรเจสุํ เป อนุชานามิ ภิกฺขเว เอกมนฺตํ ปสฺสาวํ กาตุนฺติ
อาราโม ทุคฺคนฺโธ โหติ เป อนุชานามิ ภิกฺขเว ปสฺสาวกุมฺภินฺติ
ทุกฺขํ นิสินฺนา ปสฺสาวํ กโรนฺติ เป อนุชานามิ
ภิกฺขเว ปสฺสาวปาทุกนฺติ ปสฺสาวปาทุกา ปากฏา โหนฺติ
ภิกฺขู หิริยนฺติ ปสฺสาวํ กาตุํ เป อนุชานามิ ภิกฺขเว ปริกฺขิปิตุํ
ตโย ปากาเร อิฏฺฐกาปาการํ สิลาปาการํ ทารุปาการนฺติ
ปสฺสาวกุมฺภี อปารุตา ทุคฺคนฺธา โหติ เป อนุชานามิ ภิกฺขเว
อปิธานนฺติ
เตน โข ปน สมเยน ภิกฺขู อาราเม ตหํ ตหํ วจฺจํ
กโรนฺติ อาราโม ทุสฺสติ เป ภควโต เอตมตฺถํ อาโรเจสุํ


เป อนุชานามิ ภิกฺขเว เอกมนฺตํ วจฺจํ กาตุนฺติ อาราโม
ทุคฺคนฺโธ โหติ เป อนุชานามิ ภิกฺขเว วจฺจกูปนฺติ วจฺจกูปสฺส
กูลํ ลุชฺชติ เป อนุชานามิ ภิกฺขเว จินิตุํ ตโย จเย อิฏฺฐกาจยํ
สิลาจยํ ทารุจยนฺติ วจฺจกูโป นีจวตฺถุโก โหติ อุทเกน
โอตฺถริยติ เป อนุชานามิ ภิกฺขเว อุจฺจวตฺถุกํ กาตุนฺติ
จโย ปริปตติ เป อนุชานามิ ภิกฺขเว จินิตุํ ตโย จเย
อิฏฺฐกาจยํ สิลาจยํ ทารุจยนฺติ อาโรหนฺตา วิหญฺญนฺติ เป
อนุชานามิ ภิกฺขเว ตโย โสปาเณ อิฏฺฐกาโสปาณํ สิลาโสปาณํ
ทารุโสปาณนฺติ อาโรหนฺตา ปริปตนฺติ เป อนุชานามิ
ภิกฺขเว อาลมฺพนพาหนฺติ อนฺเต นิสินฺนา วจฺจํ กโรนฺตา
ปริปตนฺติ เป อนุชานามิ ภิกฺขเว สนฺถริตฺวา มชฺเฌ ฉิทฺทํ
กตฺวา วจฺจํ กาตุนฺติ ทุกฺขํ นิสินฺนา วจฺจํ กโรนฺติ เป
อนุชานามิ ภิกฺขเว วจฺจปาทุกนฺติ พหิทฺธา ปสฺสาวํ กโรนฺติ เป
อนุชานามิ ภิกฺขเว ปสฺสาวโทณิกนฺติ อวเลขนกฏฺฐํ น โหติ
เป อนุชานามิ ภิกฺขเว อวเลขนกฏฺฐนฺติ อวเลขนปิฐโร น
โหติ เป อนุชานามิ ภิกฺขเว อวเลขนปิฐรนฺติ วจฺจกูโป
อปารุโต ทุคฺคนฺโธ โหติ เป อนุชานามิ ภิกฺขเว อปิธานนฺติ
เตน โข ปน สมเยน ภิกฺขู อชฺโฌกาเส วจฺจํ
กโรนฺตา สีเตนปิ อุเณฺหนปิ กิลมนฺติ เต ภิกฺขู ภควโต



เอตมตฺถํ อาโรเจสุํ เป อนุชานามิ ภิกฺขเว วจฺจกุฏินฺติ
วจฺจกุฏิยา กวาฏํ น โหติ เป อนุชานามิ ภิกฺขเว กวาฏํ
ปิฏฺฐสงฺฆาฏํ อุทุกฺขลิกํ อุตฺตรปาสกํ อคฺคฬวฏฺฏึ กปิสีสกํ สูจิกํ
ฆฏิกํ ตาลจฺฉิทฺทํ อาวิญฺฉนจฺฉิทฺทํ อาวิญฺฉนรชฺชุนฺติ วจฺจกุฏิยา
ติณจุณฺณํ ปริปตติ เป อนุชานามิ ภิกฺขเว โอคุมฺเพตฺวา
อุลฺลิตฺตาวลิตฺตํ กาตุํ เสตวณฺณํ กาฬวณฺณํ เครุกปริกมฺมํ มาลากมฺมํ
ลตากมฺมํ มกรทนฺตกํ ปญฺจปฏฺฐิกํ จีวรวํสํ จีวรรชฺชุนฺติ
เตน โข ปน สมเยน อญฺญตโร ภิกฺขุ ชราทุพฺพโล
วจฺจํ กตฺวา วุฏฺฐหนฺโต ปริปตติ เต ภิกฺขู ภควโต เอตมตฺถํ
อาโรเจสุํ เป อนุชานามิ ภิกฺขเว โอลมฺพกนฺติ
เตน โข ปน สมเยน วจฺจกุฏี อปริกฺขิตฺตา โหติ
เต ภิกฺขู ภควโต เอตมตฺถํ อาโรเจสุํ อนุชานามิ ภิกฺขเว ปริกฺขิปิตุํ
ตโย ปากาเร อิฏฺฐกาปาการํ สิลาปาการํ ทารุปาการนฺติ
โกฏฺฐโก น โหติ เป อนุชานามิ ภิกฺขเว
โกฏฺฐกนฺติ โกฏฺฐโก นีจวตฺถุโก โหติ เป อนุชานามิ ภิกฺขเว
อุจฺจวตฺถุกํ กาตุนฺติ จโย ปริปตติ เป อนุชานามิ ภิกฺขเว
จินิตุํ ตโย จเย อิฏฺฐกาจยํ สิลาจยํ ทารุจยนฺติ อาโรหนฺตา
วิหญฺญนฺติ เป อนุชานามิ ภิกฺขเว ตโย โปสาเณ อิฏฺฐกาโสปาณํ
สิลาโสปาณํ ทารุโสปาณนฺติ อาโรหนฺตา ปริปตนฺติ เป
อนุชานามิ ภิกฺขเว อาลมฺพนพาหนฺติ โกฏฺฐกสฺส กวาฏํ




น โหติ เป อนุชานามิ ภิกฺขเว กวาฏํ ปิฏฺฐสงฺฆาฏํ อุทุกฺขลิกํ
อุตฺตรปาสกํ อคฺคฬวฏฺฏึ กปิสีสกํ สูจิกํ ฆฏิกํ ตาลจฺฉิทฺทํ อาวิญฺฉนจฺฉิทฺทํ
อาวิญฺฉนรชฺชุนฺติ โกฏฺฐเก ติณจุณฺณํ ปริปตติ เป
อนุชานามิ ภิกฺขเว โอคุมฺเพตฺวา อุลฺลิตาวลิตฺตํ กาตุํ เสตวณฺณํ
กาฬวณฺณํ เครุกปริกมฺมํ มาลากมฺมํ ลตากมฺมํ มกรทนฺตกํ
ปญฺจปฏฺฐิกนฺติ ปริเวณํ จิกฺขลฺลํ โหติ เป อนุชานามิ ภิกฺขเว
มรุมฺพํ ปกิริตุนฺติ น ปริยาปุณนฺติ เป อนุชานามิ ภิกฺขเว
ปทรสิลํ นิกฺขิปิตุนฺติ อุทกํ สนฺติฏฺฐติ เป อนุชานามิ ภิกฺขเว
อุทกนิทฺธมนนฺติ อาจมนกุมฺภี น โหติ เป อนุชานามิ ภิกฺขเว
อาจมนกุมฺภินฺติ อาจมนสราวโก น โหติ เป อนุชานามิ
ภิกฺขเว อาจมนสราวกนฺติ ทุกฺขํ นิสินฺนา อาจเมนฺติ เป
อนุชานามิ ภิกฺขเว อาจมนปาทุกนฺติ อาจมนปาทุกา ปากฏา
โหติ ภิกฺขู หิริยนฺติ อาจเมตุํ เป อนุชานามิ ภิกฺขเว
ปริกฺขิปิตุํ ตโย ปากาเร อิฏฺฐกาปาการํ สิลาปาการํ ทารุปาการนฺติ
อาจมนกุมฺภี อปารุตา โหติ ติณจุณฺเณหิปิ ปํสุเกหิปิ
โอกิริยติ เป อนุชานามิ ภิกฺขเว อปิธานนฺติ
เตน โข ปน สมเยน ฉพฺพคฺคิยา ภิกฺขู เอวรูปํ
อนาจารํ อาจรนฺติ มาลาวจฺฉํ โรเปนฺติปิ โรปาเปนฺติปิ สิญฺจนฺติปิ
สิญฺจาเปนฺติปิ โอจินนฺติปิ โอจินาเปนฺติปิ คนฺเถนฺติปิ คนฺถาเปนฺติปิ
เอกโตวณฺฏิกมาลํ กโรนฺติปิ การาเปนฺติปิ อุภโตวณฺฏิกมาลํ



กโรนฺติปิ การาเปนฺติปิ มญฺชริกํ กโรนฺติปิ การาเปนฺติปิ วิธุติกํ
กโรนฺติปิ การาเปนฺติปิ วฏํสกํ กโรนฺติปิ การาเปนฺติปิ อาเวฬํ
กโรนฺติปิ การาเปนฺติปิ อุรจฺฉทํ กโรนฺติปิ การาเปนฺติปิ เต กุลิตฺถีนํ
กุลธีตานํ กุลกุมารีนํ กุลสุณฺหานํ กุลทาสีนํ เอกโตวณฺฏิกมาลํ
หรนฺติปิ หราเปนฺติปิ อุภโตวณฺฏิกมาลํ หรนฺติปิ หราเปนฺติปิ มญฺชริกํ
หรนฺติปิ หราเปนฺติปิ วิธุติกํ หรนฺติปิ หราเปนฺติปิ วฏํสกํ หรนฺติปิ
หราเปนฺติปิ อาเวฬํ หรนฺติปิ หราเปนฺติปิ อุรจฺฉทํ หรนฺติปิ
หราเปนฺติปิ เต กุลิตฺถีหิ กุลธีตาหิ กุลกุมารีหิ กุลสุณฺหาหิ
กุลทาสีหิ สทฺธึ เอกภาชเนปิ ภุญฺชนฺติ เอกถาลเกปิ ปิวนฺติ เอกาสเนปิ
นิสีทนฺติ เอกมญฺเจปิ ตุวฏฺเฏนฺติ เอกตฺถรณาปิ ตุวฏฺเฏนฺติ
เอกปาวุรณาปิ ตุวฏฺเฏนฺติ เอกตฺถรณปาวุรณาปิ ตุวฏฺเฏนฺติ วิกาเลปิ
ภุญฺชนฺติ มชฺชมฺปิ ปิวนฺติ มาลาคนฺธวิเลปนมฺปิ ธาเรนฺติ นจฺจนฺติปิ
คายนฺติปิ วาเทนฺติปิ ลาเสนฺติปิ นจฺจนฺติยาปิ นจฺจนฺติ นจฺจนฺติยาปิ
คายนฺติ นจฺจนฺติยาปิ วาเทนฺติ นจฺจนฺติยาปิ ลาเสนฺติ เป
ลาเสนฺติยาปิ นจฺจนฺติ ลาเสนฺติยาปิ คายนฺติ ลาเสนฺติยาปิ วาเทนฺติ
ลาเสนฺติยาปิ ลาเสนฺติ อฏฺฐปเทปิ กีฬนฺติ ทสปเทปิ กีฬนฺติ อากาเสปิ
กีฬนฺติ ปริหารปเถปิ กีฬนฺติ สนฺติกายปิ กีฬนฺติ ขลิกายปิ กีฬนฺติ
ฆฏิกายปิ กีฬนฺติ สลากหตฺเถนปิ กีฬนฺติ อกฺเขนปิ กีฬนฺติ
ปงฺกจิเรนปิ กีฬนฺติ วงฺกเกนปิ กีฬนฺติ โมกฺขจิกายปิ กีฬนฺติ
จิงฺคุลเกนปิ กีฬนฺติ ปตฺตาฬฺหเกนปิ กีฬนฺติ รถเกนปิ กีฬนฺติ ธนุเกนปิ



กีฬนฺติ อกฺขริกายปิ กีฬนฺติ มเนสิกายปิ กีฬนฺติ ยถาวชฺเชนปิ กีฬนฺติ
หตฺถิสฺมิมฺปิ สิกฺขนฺติ อสฺสสฺมิมฺปิ สิกฺขนฺติ รถสฺมิมฺปิ สิกฺขนฺติ
ธนุสฺมิมฺปิ สิกฺขนฺติ ถรุสฺมิมฺปิ สิกฺขนฺติ หตฺถิสฺสปิ ปุรโต ธาวนฺติ
อสฺสสฺสปิ ปุรโต ธาวนฺติ รถสฺสปิ ปุรโต ธาวนฺติ ธาวนฺติปิ
อาธาวนฺติปิ อุสฺเสเฬฺหนฺติปิ อปฺโผเฏนฺติปิ นิพฺพชฺฌนฺติปิ มุฏฺฐีหิปิ
ยุชฺฌนฺติ รงฺคมชฺเฌปิ สงฺฆาฏึ ปตฺถริตฺวา นจฺจนฺตึ เอวํ วเทนฺติ
อิธ ภคินิ นจฺจสฺสูติ นลาฏิกมฺปิ เทนฺติ วิวิธมฺปิ อนาจารํ อาจรนฺติ
ภควโต เอตมตฺถํ อาโรเจสุํ เป น ภิกฺขเว วิวิธํ อนาจารํ
อาจริตพฺพํ โย อาจเรยฺย ยถาธมฺโม กาเรตพฺโพติ
เตน โข ปน สมเยน อายสฺมนฺเต อุรุเวลกสฺสเป
ปพฺพชิเต สงฺฆสฺส พหุํ โลหภณฺฑํ ทารุภณฺฑํ มตฺติกาภณฺฑํ
อุปฺปนฺนํ โหติ อถโข ภิกฺขูนํ เอตทโหสิ กินฺนุ โข ภควตา
โลหภณฺฑํ อนุญฺญาตํ กึ อนนุญฺญาตํ กึ ทารุภณฺฑํ อนุญฺญาตํ
กึ อนนุญฺญาตํ กึ มตฺติกาภณฺฑํ อนุญฺญาตํ กึ อนนุญฺญาตนฺติ
ภควโต เอตมตฺถํ อาโรเจสุํ อถโข ภควา เอตสฺมึ นิทาเน
เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ อนุชานามิ
ภิกฺขเว ฐเปตฺวา ปหรณึ สพฺพํ โลหภณฺฑํ ฐเปตฺวา อาสนฺทึ
ปลฺลงฺกํ ทารุปตฺตํ ทารุปาทุกํ สพฺพํ ทารุภณฺฑํ ฐเปตฺวา กตกญฺจ
กุมฺภการิกญฺจ สพฺพํ มตฺติกาภณฺฑนฺติ
ขุทฺทกวตฺถุกฺขนฺธกํ นิฏฺฐิตํ ปญฺจมํ




ตสฺสุทฺทานํ
รุกฺเข ถมฺเภ จ กุฑฺเฑ จ อฏฺฐาเน คนฺธสุตฺติยา
วิคฺคยฺห มลฺลโก กจฺฉุ ชรา จ ปุถุปาณิกา
วลฺลิกาปิจ ปามงฺโค กณฺฐสุตฺตํ น ธารเย
กฏิ โอวฏฺฏิ กายุรํ หตฺถาภรณมุทฺทิกา
ทีเฆ โกจฺเฉ ผเณ หตฺเถ สิตฺถา อุทกเตลเก
อาทาสุทปตฺตวณา อาเลโป มทฺทจุณฺณนา
ลญฺเจนฺติ องฺคราคญฺจ มุขราคํ ตทูภยํ
จกฺขุโรคํ คิรคฺคญฺจ อายตํ สร พาหิรํ
อมฺพเปสิสกเลหิ อหิ ฉินฺทิ จ จนฺทนํ
อุจฺจาวจา ปตฺตมูลา สุวณฺณา พหลา วลี
จิตฺรทุสฺสติ ทุคฺคนฺโธ อุเณฺห ภิชฺชึสุ มิฒิยา
ปริภณฺฑํ ติณํ โจฬํ มาโฬ กุณฺโฑลิกาย จ
ถวิกา อํสวทฺธญฺจ ตถา พนฺธนสุตฺตกา
ขีลํ มญฺเจ จ ปีเฐ จ องฺเค ฉตฺเต ปณามนา
ตุมฺพฆฏิฉวสิสํ จลกานิ ปฏิคฺคโห
วิผาลิทณฺฑโสวณฺณํ ปตฺเต เปสิ จ นาฬิกา
กิณฺณา สตฺตุ สริตญฺจ มธุสิตฺถํ สิปาฏิกํ
วิกณฺณํ พนฺธิ วิสมํ ฉมา ชิรปฺปโหติ จ






กฬิมฺพํ โมฆสุตฺตญฺจ อโธตลฺลํ อุปาหนา
องฺคุเล ปฏิคฺคหญฺจ อาเวสนญฺจ วิตฺถกํ
ปฏิคฺคหตฺถวิกญฺจ อํสสุตฺตํ จ พนฺธกา
อชฺโฌกาเส นีจวตฺถุ จโย จาปิ วิหญฺญเร
ปริปตํ ติณจุณฺณํ อุลฺลิตฺตญฺจาวลิตฺตกํ
เสตํ กาฬกวณฺณญฺจ ปริกมฺมญฺจ เครุกํ
มาลากมฺมํ ลตากมฺมํ มกรทนฺตปาฏิกํ
จีวรวํสํ รชฺชุญฺจ อนุญฺญาสิ วินายโก
อุชฺฌิตฺวา ปกฺกมนฺติ จ กฐินํ ปริภิชฺชติ
วินิเวฐิยติ กุฑฺเฑ ปตฺเตนาทาย คจฺฉเร
ถวิกา พนฺธสุตฺตนฺตํ พนฺธิตฺวา จ อุปาหนา
อุปาหนตฺถวิกญฺจ อํสวทฺธญฺจ สุตฺตกํ
อุทกากปฺปิยํ มคฺเค ปริสฺสาวนโจฬกํ
ธมฺมกรกํ เทฺว ภิกฺขู เวสาลึ อคมา มุนิ
ทณฺฑํ โอตฺถริกํ ตตฺถ- นุญฺญาสิ ปริสฺสาวนํ
มกเสหิ ปณีเตน พหฺวาทาธา จ ชีวโก
จงฺกมนชนฺตาฆรํ วิสเม นีจวตฺถุโก







ตโย จเย วิหญฺญนฺติ โสปาณาลมฺพเวทิกํ
อชฺโฌกาเส ติณจุณฺณํ อุลฺลิตฺตญฺจาวลิตฺตกํ
เสตกํ กาฬวณฺณญฺจ ปริกมฺมญฺจ เครุกํ
มาลากมฺมํ ลตากมฺมํ มกรทนฺตปาฏิกํ
วํสํ จีวรรชฺชุญฺจ อุจฺจํ ว วตฺถุกํ กเร
จโย โสปาณพาหญฺจ กวาฏํ ปิฏฺฐสงฺฆาฏํ
อุทุกฺขลุตฺตรปาสกํ วฏฺฏิญฺจ กปิสีสกํ
สูจิฆฏิตาลฉิทฺทํ อาวิญฺฉนญฺจ รชฺชุกํ
มณฺฑลํ ธูมเนตฺตญฺจ มชฺเฌ จ มุขมตฺติกา
โทณิ ทุคฺคนฺธา จ ฑหติ อุทธานํ สราวกํ
น เสเทติ จ จิกฺขลฺลํ โธวิ นิทฺธมนํ กเร
ปีฐญฺจ โกฏฺฐเก กมฺมํ มรุมฺพา สิลนิทฺธมํ
นคฺคา ฉมายํ วสฺสนฺเต ปฏิจฺฉาที ตโย ตหึ
อุทปานํ ลุชฺชติ จ วลฺลิยา กายพนฺธเน
ตุลํ กรกฏํ จกฺกํ พหู ภิชฺชนฺติ ภาชนา
โลหทารุจมฺมขณฺฑํ สาลา ติณาปิธานิ จ
โทณิ จนฺทนิ ปาการา จิกฺขลฺลํ นิทฺธเมน จ
สีติกตํ โปกฺขรณี ปุราณญฺจ นิลฺเลขกํ
จตุมาสํ สยนฺติ จ คนฺธปุปฺผํ นธิฏฺฐเห





อาสิตฺตกมโฬริกํ ภุญฺชนฺเตกํ ตุวฏฺฏยุํ
วฑฺโฒ โพธิ จ อกฺกมิ ฆฏํ กตกสมฺมชฺชนี
สกฺขรํ กฐลญฺเจว เผณกํ ปาทฆํสนี
วิธูปนํ ตาลวณฺฏํ มกสญฺจาปิ จามรี
ฉตฺตํ วินา จ อาราเม ตโย สิกฺกาย สมฺมติ
โรมา สิตฺถา นขา ทีฆา ฉินฺทนฺตงฺคุลิกา ทุกฺขา
สโลหิตํ ปมาณญฺจ วีสติ ทีฆเกสตา
ขุรํ สิลํ สิปาฏิกํ นมตํ ขุรภณฺฑกํ
มสฺสุํ กปฺเปนฺติ วฑฺเฒนฺติ โคโลมิ จตุรสฺสกํ
ปริมุขํ อฑฺฒรุกญฺจ ทาฐิ สมฺพาธสํหเร
อาพาธา กตฺตริ วโณ ทีฆํ สกฺขริกาย จ
ปลิตํ ถกิตํ อุจฺจา โลหภณฺฑญฺชนี สห
ปลฺลตฺถิกญฺจ อาโยโค วฏํ จ กายพนฺธนํ
กลาพุกํ เทฑฺฑุภกํ มุรชฺชํ มทฺทวีณกํ
ปฏฺฏิกา สูกรนฺตญฺจ ทสา มุรชฺชเวณิกา
อนฺโต โสภคุณกญฺจ ปวนนฺโตปิ ชีรติ
คณฺฐิกา อุจฺจาวจญฺจ ผลกนฺเตปิ โอคเห
คิหิวตฺถํ โสณฺฑํ มจฺฉวาฬกํ จตุกฺกณฺณกํ
ตาลวณฺฏํ สตวลฺลี คิหิปารุตปารุปํ






สํเวลฺลิ อุภโตกาชํ ทนฺตกฏฺฐาภิโกฏเน
กณฺเฐ วิลคฺคํ ทายญฺจ ปฏคฺคิ รุกฺขหตฺถินา
สกเฏ โลกายตกํ ปริยาปุณึสุ วาจยุํ
ติรจฺฉานกถา วิชฺชา ขิปิ มงฺคลํ ขาทิ จ
วาตาพาโธ ทุสฺสติ จ ทุคฺคนฺโธ ทุกฺขปาทุกา
หิริยนฺติ ปารุทุคฺคนฺโธ ตหํ ตหํ กโรนฺติ จ
ทุคฺคนฺโธ กูปํ ลุชฺชติ อุจฺจวตฺถุ จเยน จ
โสปาณาลมฺพนพาหา อนฺเต ทุกฺขญฺจ ปาทุกา
พหิทฺธา โทณิ กฏฺฐญฺจ ปิฐโร จ อปารุโต
วจฺจกุฏิ กวาฏญฺจ ปิฏฺฐสงฺฆาฏเมว จ
อุทุกฺขลุตฺตรปาโส วฏฺฏิญฺจ กปิสีสกํ
สูจิฆฏิตาลฉิทฺทํ อาวิญฺฉนฉิทฺทเมว จ
รชฺชุ อุลฺลิตฺตาวลิตฺตํ เสตวณฺณญฺจ กาฬกํ
มาลากมฺมํ ลตากมฺมํ มกรํ ปญฺจปฏิกํ
จีวรวํสํ รชฺชุญฺจ ชราทุพฺพลปาการํ
โกฏฐเก จาปิ ตเถว มรุมฺพปทราสิลา
สนฺติฏฺฐติ นิทฺธมนํ กุมฺภิญฺจาปิ สราวกํ
ทุกฺขํ หิรี อปิธานํ อนาจารญฺจ อาจรุํ





โลหภณฺฑํ อนุญฺญาสิ ฐปยิตฺวา ปหรณึ
ฐปยิตฺวาสนฺทึ ปลฺลงฺกํ ทารุปตฺตญฺจ ปาทุกํ

กตกํ กุมฺภการญฺจ ฐปยิตฺวา ตถาคโต
สพฺพมฺปิ มตฺติกาภณฺฑํ อนุญฺญาสิ อนุกมฺปโก
ยสฺส วตฺถุสฺส นิทฺเทโส ปุริเมน ยทิ สมํ
ตมฺปิ สงฺขิตฺตํ อุทฺทาเน นยโต ตํ วิชานิยา
เอวํ ทสสตา วตฺถู วินเย ขุทฺทกวตฺถุเก
สทฺธมฺมฏฺฐิติโก เจว เปสลานญฺจนุคฺคโห
สุสิกฺขิโต วินยธโร หิตจิตฺโต สุเปสโล
ปทีปกรโณ ธีโร ปูชารโห พหุสฺสุโตติ
ขุทฺทกวตฺถุกฺขนฺธโก นิฏฺฐิโต




เสนาสนกฺขนฺธกํ
เตน สมเยน พุทฺโธ ภควา ราชคเห วิหรติ เวฬุวเน
กลนฺทกนิวาเป เตน โข ปน สมเยน ภควตา ภิกฺขูนํ เสนาสนํ
อปฺปญฺญตฺตํ โหติ เต จ ภิกฺขู ตหํ ตหํ วิหรนฺติ อรญฺเญ
รุกฺขมูเล ปพฺพเต กนฺทรายํ คิริคุหายํ สุสาเน วนปตฺเถ อชฺโฌกาเส
ปลาลปุญฺเช เต กาลสฺเสว ตโต ตโต อุปนิกฺขมนฺติ อรญฺญา
รุกฺขมูลา ปพฺพตา กนฺทรา คิริคุหา สุสานา วนปตฺถา อชฺโฌกาสา
ปลาลปุญฺชา ปาสาทิเกน อภิกฺกนฺเตน ปฏิกฺกนฺเตน อาโลกิเตน
วิโลกิเตน สมฺมิญฺชิเตน ปสาริเตน โอกฺขิตฺตจกฺขู อิริยาปถสมฺปนฺนา
เตน โข ปน สมเยน ราชคหโก เสฏฺฐี กาลสฺเสว
อุยฺยานํ อคมาสิ อทฺทสา โข ราชคหโก เสฏฺฐี เต ภิกฺขู
กาลสฺเสว ตโต ตโต อุปนิกฺขมนฺเต อรญฺญา รุกฺขมูลา ปพฺพตา
กนฺทรา คิริคุหา สุสานา วนปตฺถา อชฺโฌกาสา ปลาลปุญฺชา
ปาสาทิเกน อภิกฺกนฺเตน ปฏิกฺกนฺเตน อาโลกิเตน วิโลกิเตน
สมฺมิญฺชิเตน ปสาริเตน โอกฺขิตฺตจกฺขู อิริยาปถสมฺปนฺเน ทิสฺวานสฺส
จิตฺตํ ปสีทิ อถโข ราชคหโก เสฏฺฐี เยน เต ภิกฺขู
เตนุปสงฺกมิ อุปสงฺกมิตฺวา เต ภิกฺขู เอตทโวจ สจาหํ ภนฺเต
วิหาเร กาเรยฺยํ วเสยฺยาถ เม วิหาเรสูติ น โข คหปติ ภควตา



วิหารา อนุญฺญาตาติ เตนหิ ภนฺเต ภควนฺตํ ปฏิปุจฺฉิตฺวา
มม อาโรเจยฺยาถาติ เอวํ คหปตีติ โข เต ภิกฺขู ราชคหกสฺส
เสฏฺฐิสฺส ปฏิสฺสุตฺวา เยน ภควา เตนุปสงฺกมึสุ อุปสงฺกมิตฺวา
ภควนฺตํ อภิวาเทตฺวา เอกมนฺตํ นิสีทึสุ เอกมนฺตํ นิสินฺนา
โข เต ภิกฺขู ภควนฺตํ เอตทโวจุํ ราชคหโก ภนฺเต เสฏฺฐี วิหาเร
การาเปตุกาโม กถํ นุ โข ภนฺเต อเมฺหหิ ปฏิปชฺชิตพฺพนฺติ
อถโข ภควา เอตสฺมึ นิทาเน เอตสฺมึ ปกรเณ ธมฺมึ
กถํ กตฺวา ภิกฺขู อามนฺเตสิ อนุชานามิ ภิกฺขเว ปญฺจ เสนาสนานิ
วิหารํ อฑฺฒโยคํ ปาสาทํ หมฺมิยํ คุหนฺติ
อถโข เต ภิกฺขู เยน ราชคหโก เสฏฺฐี
เตนุปสงฺกมึสุ อุปสงฺกมิตฺวา ราชคหกํ เสฏฺฐึ เอตทโวจุํ อนุญฺญาตา
โข คหปติ ภควตา วิหารา ยสฺสิทานิ กาลํ มญฺญสีติ
อถโข ราชคหโก เสฏฺฐี เอกาเหเนว สฏฺฐี วิหาเร ปติฏฺฐาเปสิ
อถโข ราชคหโก เสฏฺฐี เต สฏฺฐี วิหาเร ปริโยสาเปตฺวา
เยน ภควา เตนุปสงฺกมิ อุปสงฺกมิตฺวา ภควนฺตํ อภิวาเทตฺวา
เอกมนฺตํ นิสีทิ เอกมนฺตํ นิสินฺโน โข ราชคหโก เสฏฺฐี
ภควนฺตํ เอตทโวจ อธิวาเสตุ เม ภนฺเต ภควา สฺวาตนาย
ภตฺตํ สทฺธึ ภิกฺขุสงฺเฆนาติ อธิวาเสสิ ภควา ตุณฺหีภาเวน




อถโข ราชคหโก เสฏฺฐี ภควโต อธิวาสนํ วิทิตฺวา อุฏฺฐายาสนา
ภควนฺตํ อภิวาเทตฺวา ปทกฺขิณํ กตฺวา ปกฺกามิ อถโข
ราชคหโก เสฏฺฐี ตสฺสา รตฺติยา อจฺจเยน ปณีตํ ขาทนียํ
โภชนียํ ปฏิยาทาเปตฺวา ภควโต กาลํ อาโรจาเปสิ กาโล
ภนฺเต นิฏฺฐิตํ ภตฺตนฺติ
อถโข ภควา ปุพฺพณฺหสมยํ นิวาเสตฺวา ปตฺตจีวรมาทาย
เยน ราชคหกสฺส เสฏฺฐิสฺส นิเวสนํ เตนุปสงฺกมิ อุปสงฺกมิตฺวา
ปญฺญตฺเต อาสเน นิสีทิ สทฺธึ ภิกฺขุสงฺเฆน อถโข ราชคหโก
เสฏฺฐี พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน
สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ
เอกมนฺตํ นิสีทิ เอกมนฺตํ นิสินฺโน โข ราชคหโก
เสฏฺฐี ภควนฺตํ เอตทโวจ เอเต เม ภนฺเต สฏฺฐี วิหารา
ปุญฺญตฺถิเกน สคฺคตฺถิเกน การาปิตา กถาหํ ภนฺเต เตสุ วิหาเรสุ
ปฏิปชฺชามีติ เตนหิ ตฺวํ คหปติ เต สฏฺฐี วิหาเร อาคตานาคตสฺส
จาตุทฺทิสสฺส สงฺฆสฺส ปติฏฺฐาเปหีติ เอวํ ภนฺเตติ
โข ราชคหโก เสฏฺฐี ภควโต ปฏิสฺสุตฺวา เต สฏฺฐี วิหาเร
อาคตานาคตสฺส จาตุทฺทิสสฺส สงฺฆสฺส ปติฏฺฐาเปสิ อถโข
ภควา ราชคหกํ เสฏฺฐึ อิมาหิ คาถาหิ อนุโมทิ
สีตํ อุณฺหํ ปฏิหนฺติ ตโต พาฬมิคานิ จ
สิรึสเป จ มกเส สิสิเร จาปิ วุฏฺฐิโย


ตโต วาตาตโป โฆโร สญฺชาโต ปฏิหญฺญติ
เลณตฺถญฺจ สุขตฺถญฺจ ฌายิตุญฺจ วิปสฺสิตุํ
วิหารทานํ สงฺฆสฺส อคฺคํ พุทฺเธหิ วณฺณิตํ
ตสฺมา หิ ปณฺฑิโต โปโส สมฺปสฺสํ อตฺถมตฺตโน
วิหาเร การเย รมฺเม วาสเยตฺถ พหุสฺสุเต
เตสํ อนฺนญฺจ ปานญฺจ วตฺถเสนาสนานิ จ
ทเทยฺย อุชุภูเตสุ วิปฺปสนฺเนน เจตสา
เต ตสฺส ธมฺมํ เทเสนฺติ สพฺพทุกฺขา ปนูทนํ
ยํ โส ธมฺมํ อิธญฺญาย ปรินิพฺพาติ อนาสโวติ
อถโข ภควา ราชคหกํ เสฏฺฐึ อิมาหิ คาถาหิ อนุโมทิตฺวา
อุฏฺฐายาสนา ปกฺกามิ
อสฺโสสุํ โข มนุสฺสา ภควตา กิร วิหารา อนุญฺญาตาติ
เต สกฺกจฺจํ วิหาเร การาเปนฺติ เต วิหารา อกวาฏกา
โหนฺติ อหิวิจฺฉิกาปิ สตปทิโยปิ ปวิสนฺติ ภควโต เอตมตฺถํ
อาโรเจสุํ อนุชานามิ ภิกฺขเว กวาฏนฺติ ภิตฺติจฺฉิทฺทํ กริตฺวา
วลฺลิยาปิ รชฺชุยาปิ กวาฏํ พนฺธนฺติ อุนฺทูเรหิปิ อุปจิกาหิปิ
ขชฺชนฺติ ขายิตพนฺธนานิ กวาฏานิ ปตนฺติ ภควโต เอตมตฺถํ
อาโรเจสุํ อนุชานามิ ภิกฺขเว ปิฏฺฐสงฺฆาฏํ อุทุกฺขลิกํ



อุตฺตรปาสกนฺติ กวาฏา น ผุสิยนฺติ เป อนุชานามิ ภิกฺขเว
อาวิญฺฉนจฺฉิทฺทํ อาวิญฺฉนรชฺชุนฺติ กวาฏา น ถกิยนฺติ เป
อนุชานามิ ภิกฺขเว อคฺคฬวฏฺฏึ กปิสีสกํ สูจิกํ ฆฏิกนฺติ
เตน โข ปน สมเยน ภิกฺขู น สกฺโกนฺติ กวาฏํ
อปาปุริตุํ ภควโต เอตมตฺถํ อาโรเจสุํ อนุชานามิ ภิกฺขเว
ตาลจฺฉิทฺทํ ตีณิ ตาลานิ โลหตาลํ กฏฺฐตาลํ วิสาณตาลนฺติ
เยปิ เต อุคฺฆาเฏตฺวา ปวิสนฺติ วิหารา อคุตฺตา โหนฺติ
ภควโต เอตมตฺถํ อาโรเจสุํ อนุชานามิ ภิกฺขเว ยนฺตกํ สูจิกนฺติ
เตน โข ปน สมเยน วิหารา ติณจฺฉทนา โหนฺติ
สีตกาเล สีตา อุณฺหกาเล อุณฺหา ภควโต เอตมตฺถํ อาโรเจสุํ
อนุชานามิ ภิกฺขเว โอคุมฺเพตฺวา อุลฺลิตฺตาวลิตฺตํ กาตุนฺติ
เตน โข ปน สมเยน วิหารา อวาตปานกา โหนฺติ
อจกฺขุสฺสา ทุคฺคนฺธา ภควโต เอตมตฺถํ อาโรเจสุํ อนุชานามิ
ภิกฺขเว ตีณิ วาตปานานิ เวทิกาวาตปานํ ชาลวาตปานํ สลากวาตปานนฺติ
วาตปานนฺตริกาย กาลกาปิ วคฺคุลิโยปิ ปวิสนฺติ
ภควโต เอตมตฺถํ อาโรเจสุํ อนุชานามิ ภิกฺขเว วาตปานจกฺกลิกนฺติ
จกฺกลิกนฺตริกาย กาลกาปิ วคฺคุลิโยปิ ปวิสนฺติ เป
อนุชานามิ ภิกฺขเว วาตปานกวาฏํ วาตปานภิสิกนฺติ
เตน โข ปน สมเยน ภิกฺขู ฉมายํ สยนฺติ



คตฺตานิปิ จีวรานิปิ ปํสุกิตานิ โหนฺติ ภควโต เอตมตฺถํ
อาโรเจสุํ อนุชานามิ ภิกฺขเว ติณสนฺถริกนฺติ ติณสนฺถริกา
อุนฺทูเรหิปิ อุปจิกาหิปิ ขชฺชติ เป อนุชานามิ ภิกฺขเว มิฒินฺติ
มิฒิยา คตฺตานิ ทุกฺขานิ โหนฺติ เป อนุชานามิ ภิกฺขเว
วิทลมญฺจกนฺติ
เตน โข ปน สมเยน สงฺฆสฺส โสสานิโก มสารโก
มญฺโจ อุปฺปนฺโน โหติ ภควโต เอตมตฺถํ อาโรเจสุํ
อนุชานามิ ภิกฺขเว มสารกํ มญฺจนฺติ มสารกํ ปีฐํ อุปฺปนฺนํ
โหติ ภควโต เอตมตฺถํ อาโรเจสุํ อนุชานามิ ภิกฺขเว
มสารกํ ปีฐนฺติ
เตน โข ปน สมเยน สงฺฆสฺส โสสานิโก พุนฺทิกาพทฺโธ
มญฺโจ อุปฺปนฺโน โหติ ภควโต เอตมตฺถํ อาโรเจสุํ
อนุชานามิ ภิกฺขเว พุนฺทิกาพทฺธํ มญฺจนฺติ พุนฺทิกาพทฺธํ ปีฐํ
อุปฺปนฺนํ โหติ ภควโต เอตมตฺถํ อาโรเจสุํ อนุชานามิ
ภิกฺขเว พุนฺทิกาพทฺธํ ปีฐนฺติ
เตน โข ปน สมเยน สงฺฆสฺส โสสานิโก กุฬิรปาทโก
มญฺโจ อุปฺปนฺโน โหติ ภควโต เอตมตฺถํ อาโรเจสุํ
อนุชานามิ ภิกฺขเว กุฬิรปาทกํ มญฺจนฺติ กุฬิรปาทกํ ปีฐํ
อุปฺปนฺนํ โหติ ภควโต เอตมตฺถํ อาโรเจสุํ อนุชานามิ




ภิกฺขเว กุฬิรปาทกํ ปีฐนฺติ
เตน โข ปน สมเยน สงฺฆสฺส โสสานิโก อาหจฺจปาทโก
มญฺโจ อุปฺปนฺโน โหติ ภควโต เอตมตฺถํ อาโรเจสุํ
อนุชานามิ ภิกฺขเว อาหจฺจปาทกํ มญฺจนฺติ อาหจฺจปาทกํ ปีฐํ
อุปฺปนฺนํ โหติ ภควโต เอตมตฺถํ อาโรเจสุํ อนุชานามิ
ภิกฺขเว อาหจฺจปาทกํ ปีฐนฺติ
เตน โข ปน สมเยน สงฺฆสฺส อาสนฺทิโก อุปฺปนฺโน
โหติ ภควโต เอตมตฺถํ อาโรเจสุํ อนุชานามิ ภิกฺขเว
อาสนฺทิกนฺติ อุจฺจโก อาสนฺทิโก อุปฺปนฺโน โหติ ภควโต
เอตมตฺถํ อาโรเจสุํ อนุชานามิ ภิกฺขเว อุจฺจกมฺปิ อาสนฺทิกนฺติ
สตฺตงฺโค อุปฺปนฺโน โหติ ภควโต เอตมตฺถํ อาโรเจสุํ
อนุชานามิ ภิกฺขเว สตฺตงฺคนฺติ อุจฺจโก สตฺตงฺโค อุปฺปนฺโน
โหติ ภควโต เอตมตฺถํ อาโรเจสุํ อนุชานามิ ภิกฺขเว
อุจฺจกมฺปิ สตฺตงฺคนฺติ ภทฺทปีฐํ อุปฺปนฺนํ โหติ เป อนุชานามิ
ภิกฺขเว ภทฺทปีฐนฺติ ปีฐิกา อุปฺปนฺนา โหติ ภควโต
เอตมตฺถํ อาโรเจสุํ อนุชานามิ ภิกฺขเว ปีฐิกนฺติ เอฬกปาทกํ
ปีฐํ อุปฺปนฺนํ โหติ ภควโต เอตมตฺถํ อาโรเจสุํ อนุชานามิ
ภิกฺขเว เอฬกปาทกํ ปีฐนฺติ อามลกวณฺฏิกํ ปีฐํ อุปฺปนฺนํ
โหติ ภควโต เอตมตฺถํ อาโรเจสุํ อนุชานามิ ภิกฺขเว
อามลกวณฺฏิกํ ปีฐนฺติ ผลกํ อุปฺปนฺนํ โหติ ภควโต เอตมตฺถํ


อาโรเจสุํ อนุชานามิ ภิกฺขเว ผลกนฺติ โกจฺฉํ อุปฺปนฺนํ
โหติ ภควโต เอตมตฺถํ อาโรเจสุํ อนุชานามิ ภิกฺขเว
โกจฺฉนฺติ ปลาลปีฐํ อุปฺปนฺนํ โหติ ภควโต เอตมตฺถํ
อาโรเจสุํ อนุชานามิ ภิกฺขเว ปลาลปีฐนฺติ
เตน โข ปน สมเยน ฉพฺพคฺคิยา ภิกฺขู อุจฺเจ
มญฺเจ สยนฺติ มนุสฺสา วิหารจาริกํ อาหิณฺฑนฺตา ปสฺสิตฺวา
อุชฺฌายนฺติ ขียนฺติ วิปาเจนฺติ เป เสยฺยถาปิ คิหี กามโภคิโนติ
เป ภควโต เอตมตฺถํ อาโรเจสุํ น ภิกฺขเว อุจฺเจ มญฺเจ
สยิตพฺพํ โย สเยยฺย อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ นีเจ มญฺเจ
สยนฺโต อหินา ทฏฺโฐ โหติ ภควโต เอตมตฺถํ อาโรเจสุํ
อนุชานามิ ภิกฺขเว มญฺจปฏิปาทกนฺติ
เตน โข ปน สมเยน ฉพฺพคฺคิยา ภิกฺขู อุจฺเจ
มญฺจปฏิปาทเก ธาเรนฺติ สห มญฺจปฏิปาทเกหิ ปเวเธนฺติ
มนุสฺสา วิหารจาริกํ อาหิณฺฑนฺตา ปสฺสิตฺวา อุชฺฌายนฺติ ขียนฺติ
วิปาเจนติ เป เสยฺยถาปิ คิหี กามโภคิโนติ เป ภควโต
เอตมตฺถํ อาโรเจสุํ เป น ภิกฺขเว อุจฺจา มญฺจปฏิปาทกา
ธาเรตพฺพา โย ธาเรยฺย อาปตฺติ ทุกฺกฏสฺส อนุชานามิ
ภิกฺขเว อฏฺฐงฺคุลปรมํ มญฺจปฏิปาทกนฺติ
เตน โข ปน สมเยน สงฺฆสฺส สุตฺตํ อุปฺปนฺนํ


โหติ ภควโต เอตมตฺถํ อาโรเจสุํ อนุชานามิ ภิกฺขเว สุตฺตํ
มญฺจํ เวเฐตุนฺติ องฺคานิ พหุํ สุตฺตํ ปริยาทิยนฺติ เป
อนุชานามิ ภิกฺขเว องฺเค วิชฺฌิตฺวา อฏฺฐปทกํ เวเฐตุนฺติ โจฬกํ
อุปฺปนฺนํ โหติ ภควโต เอตมตฺถํ อาโรเจสุํ อนุชานามิ
ภิกฺขเว จิมิลิกํ กาตุนฺติ ตูลิกา อุปฺปนฺนา โหติ เป อนุชานามิ
ภิกฺขเว วิชเฏตฺวา พิมฺโพหนํ กาตุํ ตีณิ ตูลานิ รุกฺขตูลํ
ลตาตูลํ โปฏกีตูลนฺติ
เตน โข ปน สมเยน ฉพฺพคฺคิยา ภิกฺขู อฑฺฒกายิกานิ
พิมฺโพหนานิ ธาเรนฺติ มนุสฺสา วิหารจาริกํ อาหิณฺฑนฺตา ปสฺสิตฺวา
อุชฺฌายนฺติ ขียนฺติ วิปาเจนฺติ เป เสยฺยถาปิ คิหี กามโภคิโนติ
เป ภควโต เอตมตฺถํ อาโรเจสุํ น ภิกฺขเว อฑฺฒกายิกานิ
พิมฺโพหนานิ ธาเรตพฺพานิ โย ธาเรยฺย อาปตฺติ ทุกฺกฏสฺส
อนุชานามิ ภิกฺขเว สีสปฺปมาณํ พิมฺโพหนํ กาตุนฺติ
เตน โข ปน สมเยน ราชคเห คิรคฺคสมชฺโช โหติ
มนุสฺสา มหามตฺตานํ อตฺถาย ภิสิโย ปฏิยาเทนฺติ อุณฺณภิสึ
โจฬภิสึ วากภิสึ ติณภิสึ ปณฺณภิสึ เต วีติวตฺเต สมชฺเช
ฉวึ อุปฺปาเฏตฺวา หรนฺติ อทฺทสํสุ โข ภิกฺขู สมชฺชฏฺฐาเน
พหุํ อุณฺณมฺปิ โจฬมฺปิ วากมฺปิ ติณมฺปิ ปณฺณมฺปิ ฉฑฺฑิตํ




ทิสฺวาน ภควโต เอตมตฺถํ อาโรเจสุํ อนุชานามิ ภิกฺขเว ปญฺจ
ภิสิโย อุณฺณภิสึ โจฬภิสึ วากภิสึ ติณภิสึ ปณฺณภิสินฺติ
เตน โข ปน สมเยน สงฺฆสฺส เสนาสนปริกฺขาริกํ
ทุสฺสํ อุปฺปนฺนํ โหติ ภควโต เอตมตฺถํ อาโรเจสุํ อนุชานามิ
ภิกฺขเว ภิสึ โอนทฺธิตุนฺติ
เตน โข ปน สมเยน ภิกฺขู มญฺจภิสึ ปีเฐ สํหรนฺติ
ปีฐภิสึ มญฺเจ สํหรนฺติ ภิสิโย ปริภิชฺชนฺติ ภควโต เอตมตฺถํ
อาโรเจสุํ อนุชานามิ ภิกฺขเว โอนทฺธมญฺจํ โอนทฺธปีฐนฺติ
อุลฺโลกํ อกริตฺวา สนฺถรนฺติ เหฏฺฐโต นิปฺปาเฏนฺติ เป
อนุชานามิ ภิกฺขเว อุลฺโลกํ กริตฺวา สนฺถริตฺวา ภิสึ โอนทฺธิตุนฺติ
ฉวึ อุปฺปาเฏตฺวา หรนฺติ เป อนุชานามิ ภิกฺขเว โผสิตุนฺติ
หรนฺติเยว เป อนุชานามิ ภิกฺขเว ภิตฺติกมฺมนฺติ หรนฺติเยว
เป อนุชานามิ ภิกฺขเว หตฺถภิตฺตินฺติ
เตน โข ปน สมเยน ติตฺถิยานํ เสยฺยาโย เสตวณฺณาโย
โหนฺติ กาฬวณฺณกตา ภูมิ เครุกปริกมฺมกตา ภิตฺติ
พหู มนุสฺสา เสยฺยาเปกฺขกา คจฺฉนฺติ ภควโต เอตมตฺถํ
อาโรเจสุํ อนุชานามิ ภิกฺขเว วิหาเร เสตวณฺณํ กาฬวณฺณํ





เครุกปริกมฺมนฺติ
เตน โข ปน สมเยน ผรุสาย ภิตฺติยา เสตวณฺโณ
น นิปตติ ภควโต เอตมตฺถํ อาโรเจสุํ อนุชานามิ ภิกฺขเว
ถุสปิณฺฑํ ทตฺวา ปาณิกาย ปฏิพาเหตฺวา เสตวณฺณํ นิปาเตตุนฺติ
เสตวณฺโณ อนิพนฺธนีโย โหติ ภควโต เอตมตฺถํ อาโรเจสุํ
อนุชานามิ ภิกฺขเว สณฺหมตฺติกํ ทตฺวา ปาณิกาย ปฏิพาเหตฺวา
เสตวณฺณํ นิปาเตตุนฺติ เสตวณฺโณ อนิพนฺธนีโย โหติ เป
อนุชานามิ ภิกฺขเว อิกฺกาสํ ปิฏฺฐมทฺทนฺติ
เตน โข ปน สมเยน ผรุสาย ภิตฺติยา เครุกา น
นิปตติ ภควโต เอตมตฺถํ อาโรเจสุํ อนุชานามิ ภิกฺขเว
ถุสปิณฺฑํ ทตฺวา ปาณิกาย ปฏิพาเหตฺวา เครุกํ นิปาเตตุนฺติ
เครุกา อนิพนฺธนียา โหติ เป อนุชานามิ ภิกฺขเว กุณฺฑกมตฺติกํ
ทตฺวา ปาณิกาย ปฏิพาเหตฺวา เครุกํ นิปาเตตุนฺติ เครุกา
อนิพนฺธนียา โหติ ภควโต เอตมตฺถํ อาโรเจสุํ อนุชานามิ
ภิกฺขเว สาสปกุฏํ สิตฺถเตลกนฺติ อจฺจุสฺสนฺนํ โหติ ภควโต
เอตมตฺถํ อาโรเจสุํ อนุชานามิ ภิกฺขเว โจฬเกน ปจฺจุทฺธริตุนฺติ
เตน โข ปน สมเยน ผรุสาย ภูมิยา กาฬวณฺโณ
น นิปตติ เป อนุชานามิ ภิกฺขเว ถุสปิณฺฑํ ทตฺวา ปาณิกาย
ปฏิพาเหตฺวา กาฬวณฺณํ นิปาเตตุนฺติ กาฬวณฺโณ อนิพนฺธนีโย



โหติ ภควโต เอตมตฺถํ อาโรเจสุํ อนุชานามิ ภิกฺขเว
ลณฺฑุมตฺติกํ ทตฺวา ปาณิกาย ปฏิพาเหตฺวา กาฬวณฺณํ
นิปาเตตุนฺติ กาฬวณฺโณ อนิพนฺธนีโย โหติ ภควโต
เอตมตฺถํ อาโรเจสุํ อนุชานามิ ภิกฺขเว อิกฺกาสํ กสาวนฺติ
เตน โข ปน สมเยน ฉพฺพคฺคิยา ภิกฺขู วิหาเร
ปฏิภาณจิตฺตํ การาเปนฺติ อิตฺถีรูปกํ ปุริสรูปกํ มนุสฺสา วิหารจาริกํ
อาหิณฺฑนฺตา ปสฺสิตฺวา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหี กามโภคิโนติ เป ภควโต เอตมตฺถํ อาโรเจสุํ
น ภิกฺขเว ปฏิภาณจิตฺตํ การาเปตพฺพํ อิตฺถีรูปกํ ปุริสรูปกํ โย
การาเปยฺย อาปตฺติ ทุกฺกฏสฺส อนุชานามิ ภิกฺขเว มาลากมฺมํ
ลตากมฺมํ มกรทนฺตกํ ปญฺจปฏิกนฺติ
เตน โข ปน สมเยน วิหารา นีจวตฺถุกา โหนฺติ
อุทเกน โอตฺถริยนฺติ ภควโต เอตมตฺถํ อาโรเจสุํ เป
อนุชานามิ ภิกฺขเว อุจฺจวตฺถุกํ กาตุนฺติ จโย ปริปตติ เป
อนุชานามิ ภิกฺขเว จินิตุํ ตโย จเย อิฏฺฐกาจยํ สิลาจยํ ทารุจยนฺติ
อาโรหนฺตา วิหญฺญนฺติ เป อนุชานามิ ภิกฺขเว
ตโย โสปาเณ อิฏฺฐกาโสปาณํ สิลาโสปาณํ ทารุโสปาณนฺติ
อาโรหนฺตา ปริปตนฺติ เป อนุชานามิ ภิกฺขเว อาลมฺพนพาหนฺติ
เตน โข ปน สมเยน วิหารา อาฬกมนฺทา ปากฏา



โหนฺติ ภิกฺขู หิริยนฺติ นิปชฺชิตุํ ภควโต เอตมตฺถํ อาโรเจสุํ
อนุชานามิ ภิกฺขเว ติโรกรณินฺติ ติโรกรณึ อุกฺขิปิตฺวา
โอโลเกนฺติ ภควโต เอตมตฺถํ อาโรเจสุํ อนุชานามิ
ภิกฺขเว อฑฺฒกุฑฺฑกนฺติ อฑฺฒกุฑฺฑกา อุปริโต โอโลเกนฺติ
ภควโต เอตมตฺถํ อาโรเจสุํ อนุชานามิ ภิกฺขเว ตโย คพฺเภ
สิวิกาคพฺภํ นาฬิกาคพฺภํ หมฺมิยคพฺภนฺติ
เตน โข ปน สมเยน ภิกฺขู ขุทฺทเก วิหาเร มชฺเฌ
คพฺภํ กโรนฺติ อุปจาโร น โหติ ภควโต เอตมตฺถํ
อาโรเจสุํ อนุชานามิ ภิกฺขเว ขุทฺทเก วิหาเร เอกมนฺตํ
คพฺภํ กาตุํ มหลฺลเก มชฺเฌติ
เตน โข ปน สมเยน วิหารสฺส กุฑฺฑปาโท
ชิรติ ภควโต เอตมตฺถํ อาโรเจสุํ อนุชานามิ ภิกฺขเว
กุลงฺกปาทกนฺติ วิหารสฺส กุฑฺโฑ โอวสฺสติ เป อนุชานามิ
ภิกฺขเว ปริตฺตาณกิฏิกํ อุทฺธาสุธนฺติ
เตน โข ปน สมเยน อญฺญตรสฺส ภิกฺขุโน ติณจฺฉทนา
อหิ ขนฺเธ ปปติ โส ภึโต วิสฺสรมกาสิ ภิกฺขู อุปธาวิตฺวา
ตํ ภิกฺขุํ เอตทโวจุํ กิสฺส ตฺวํ อาวุโส วิสฺสรมกาสีติ อถโข
โส ภิกฺขูนํ เอตมตฺถํ อาโรเจสิ ภิกฺขู ภควโต เอตมตฺถํ
อาโรเจสุํ อนุชานามิ ภิกฺขเว วิตานนฺติ



เตน โข ปน สมเยน ภิกฺขู มญฺจปาเทปิ ปีฐปาเทปิ
ถวิกาโย ลคฺเคนฺติ อุนฺทูเรหิปิ อุปจิกาหิปิ ขชฺชนฺติ ภควโต
เอตมตฺถํ อาโรเจสุํ อนุชานามิ ภิกฺขเว ภิตฺติขีลํ นาคทนฺตกนฺติ
เตน โข ปน สมเยน ภิกฺขู มญฺเจปิ ปีเฐปิ จีวรํ
นิกฺขิปนฺติ จีวรํ ปริภิชฺชติ ภควโต เอตมตฺถํ อาโรเจสุํ
อนุชานามิ ภิกฺขเว วิหาเร จีวรวํสํ จีวรรชฺชุนฺติ
เตน โข ปน สมเยน วิหารา อนาลินฺทกา โหนฺติ
อปฺปฏิสรณา ภควโต เอตมตฺถํ อาโรเจสุํ อนุชานามิ
ภิกฺขเว อาลินฺทํ ปฆนํ ปกุฏฺฏํ โอสารกินฺติ อาลินฺทา
ปากฏา โหนฺติ ภิกฺขู หิริยนฺติ นิปชฺชิตุํ เป อนุชานามิ
ภิกฺขเว สํสรณกิฏิกํ อุคฺฆาฏนกิฏิกนฺติ
เตน โข ปน สมเยน ภิกฺขู อชฺโฌกาเส ภตฺตวิสฺสคฺคํ
กโรนฺตา สีเตนปิ อุเณฺหนปิ กิลมนฺติ ภควโต เอตมตฺถํ
อาโรเจสุํ อนุชานามิ ภิกฺขเว อุปฏฺฐานสาลนฺติ อุปฏฺฐานสาลา
นีจวตฺถุกา โหติ อุทเกน โอตฺถริยติ เป อนุชานามิ
ภิกฺขเว อุจฺจวตฺถุกํ กาตุนฺติ จโย ปริปตติ เป อนุชานามิ
ภิกฺขเว จินิตุํ ตโย จเย อิฏฺฐกาจยํ สิลาจยํ ทารุจยนฺติ
อาโรหนฺตา วิหญฺญนฺติ เป อนุชานามิ ภิกฺขเว ตโย โสปาเณ
อิฏฺฐกาโสปาณํ สิลาโสปาณํ ทารุโสปาณนฺติ อาโรหนฺตา




ปริปตนฺติ เป อนุชานามิ ภิกฺขเว อาลมฺพนพาหนฺติ
อุปฏฺฐานสาลาย ติณจุณฺณํ ปริปตติ เป อนุชานามิ ภิกฺขเว
โอคุมฺเพตฺวา อุลฺลิตฺตาวลิตฺตํ กาตุํ เสตวณฺณํ กาฬวณฺณํ
เครุกปริกมฺมํ มาลากมฺมํ ลตากมฺมํ มกรทนฺตกํ ปญฺจปฏิกํ จีวรวํสํ
จีวรรชฺชุนฺติ
เตน โข ปน สมเยน ภิกฺขู อชฺโฌกาเส ฉมายํ
จีวรํ ปตฺถรนฺติ จีวรํ ปํสุกิตํ โหติ เป อนุชานามิ
ภิกฺขเว อชฺโฌกาเส จีวรวํสํ จีวรรชฺชุนฺติ เป ปานียํ
โอตปฺปติ เป อนุชานามิ ภิกฺขเว ปานียสาลํ ปานียมณฺฑปนฺติ
ปานียสาลา นีจวตฺถุกา โหติ อุทเกน โอตฺถริยติ เป
อนุชานามิ ภิกฺขเว อุจฺจวตฺถุกํ กาตุนฺติ จโย ปริปตติ เป
อนุชานามิ ภิกฺขเว จินิตุํ ตโย จเย อิฏฺฐกาจยํ สิลาจยํ
ทารุจยนฺติ อาโรหนฺตา วิหญฺญนฺติ เป อนุชานามิ ภิกฺขเว
ตโย โสปาเณ อิฏฺฐกาโสปาณํ สิลาโสปาณํ ทารุโสปาณนฺติ
อาโรหนฺตา ปริปตนฺติ เป อนุชานามิ ภิกฺขเว อาลมฺพนพาหนฺติ
ปานียสาลาย ติณจุณฺณํ ปริปตติ เป อนุชานามิ ภิกฺขเว
โอคุมฺเพตฺวา อุลฺลิตฺตาวลิตฺตํ กาตุํ เสตวณฺณํ กาฬวณฺณํ
เครุกปริกมฺมํ มาลากมฺมํ ลตากมฺมํ มกรทนฺตกํ ปญฺจปฏิกํ จีวรวํสํ
จีวรรชฺชุนฺติ ปานียภาชนํ น สํวิชฺชติ เป อนุชานามิ
ภิกฺขเว ปานียสงฺขํ ปานียสราวกนฺติ


เตน โข ปน สมเยน วิหารา อปริกฺขิตฺตา
โหนฺติ เป อนุชานามิ ภิกฺขเว ปริกฺขิปิตุํ ตโย ปากาเร
อิฏฺฐกาปาการํ สิลาปาการํ ทารุปาการนฺติ โกฏฺฐโก น
โหติ เป อนุชานามิ ภิกฺขเว โกฏฺฐกนฺติ โกฏฺฐโก นีจวตฺถุโก
โหติ อุทเกน โอตฺถริยติ เป อนุชานามิ ภิกฺขเว อุจฺจวตฺถุกํ
กาตุนฺติ โกฏฺฐกสฺส กวาฏํ น โหติ เป อนุชานามิ ภิกฺขเว
กวาฏํ ปิฏฺฐสงฺฆาฏํ อุทุกฺขลิกํ อุตฺตรปาสกํ อคฺคฬวฏฺฏึ กปิสีสกํ
สูจิกํ ฆฏิกํ ตาลจฺฉิทฺทํ อาวิญฺฉนจฺฉิทฺทํ อาวิญฺฉนรชฺชุนฺติ
โกฏฺฐเก ติณจุณฺณํ ปริปตติ เป อนุชานามิ ภิกฺขเว โอคุมฺเพตฺวา
อุลฺลิตฺตาวลิตฺตํ กาตุํ เสตวณฺณํ กาฬวณฺณํ เครุกปริกมฺมํ
มาลากมฺมํ ลตากมฺมํ มกรทนฺตกํ ปญฺจปฏิกนฺติ
เตน โข ปน สมเยน ปริเวณํ จิกฺขลฺลํ โหติ
ภควโต เอตมตฺถํ อาโรเจสุํ อนุชานามิ ภิกฺขเว มรุมฺพํ
อุปกิริตุนฺติ น ปริยาปุณนฺติ เป อนุชานามิ ภิกฺขเว
ปทรสิลํ นิกฺขิปิตุนฺติ อุทกํ สนฺติฏฺฐติ เป อนุชานามิ
ภิกฺขเว อุทกนิทฺธมนนฺติ
เตน โข ปน สมเยน ภิกฺขู ปริเวเณ ตหํ ตหํ
อคฺคิฏฺฐานํ กโรนฺติ ปริเวณํ อุกฺลาปํ โหติ ภควโต
เอตมตฺถํ อาโรเจสุํ อนุชานามิ ภิกฺขเว เอกมนฺตํ อคฺคิสาลํ



กาตุนฺติ อคฺคิสาลา นีจวตฺถุกา โหติ อุทเกน โอตฺถริยติ เป
อนุชานามิ ภิกฺขเว อุจฺจวตฺถุกํ กาตุนฺติ จโย ปริปตติ เป
อนุชานามิ ภิกฺขเว จินิตุํ ตโย จเย อิฏฺฐกาจยํ สิลาจยํ
ทารุจยนฺติ อาโรหนฺตา วิหญฺญนฺติ เป อนุชานามิ ภิกฺขเว
ตโย โสปาเณ อิฏฺฐกาโสปาณํ สิลาโสปาณํ ทารุโสปาณนฺติ
อาโรหนฺตา ปริปตนฺติ เป อนุชานามิ ภิกฺขเว อาลมฺพนพาหนฺติ
อคฺคิสาลาย กวาฏํ น โหติ เป อนุชานามิ ภิกฺขเว กวาฏํ
ปิฏฺฐสงฺฆาฏํ อุทุกฺขลิกํ อุตฺตรปาสกํ อคฺคฬวฏฺฏึ กปิสีสกํ สูจิกํ
ฆฏิกํ ตาลจฺฉิทฺทํ อาวิญฺฉนจฺฉิทฺทํ อาวิญฺฉนรชฺชุนฺติ อคฺคิสาลาย
ติณจุณฺณํ ปริปตติ เป อนุชานามิ ภิกฺขเว โอคุมฺเพตฺวา
อุลฺลิตฺตาวลิตฺตํ กาตุํ เสตวณฺณํ กาฬวณฺณํ เครุกปริกมฺมํ
มาลากมฺมํ ลตากมฺมํ มกรทนฺตกํ ปญฺจปฏิกํ จีวรวํสํ จีวรชฺชุนฺติ
อาราโม อปริกฺขิตฺโต โหติ อชกาปิ ปสุกาปิ อุปโรเป
วิเหเฐนฺติ ภควโต เอตมตฺถํ อาโรเจสุํ อนุชานามิ ภิกฺขเว
ปริกฺขิปิตุํ ตโย วเฏ เวฬุวฏํ กณฺฏกวฏํ ปริขนฺติ โกฏฺฐโก น
โหติ ตเถว อชกาปิ ปสุกาปิ อุปโรเป วิเหเฐนฺติ อนุชานามิ
ภิกฺขเว โกฏฺฐกํ อเปสึ ยมกกวาฏํ โตรณํ ปลิฆนฺติ โกฏฺฐเก
ติณจุณฺณํ ปริปตติ เป อนุชานามิ ภิกฺขเว โอคุมฺเพตฺวา
อุลฺลิตฺตาวลิตฺตํ กาตุํ เสตวณฺณํ กาฬวณฺณํ เครุกปริกมฺมํ



มาลากมฺมํ ลตากมฺมํ มกรทนฺตกํ ปญฺจปฏิกนฺติ อาราโม
จิกฺขลฺโล โหติ เป อนุชานามิ ภิกฺขเว มรุมฺพํ อุปกิริตุนฺติ
น ปริยาปุณนฺติ เป อนุชานามิ ภิกฺขเว ปทรสิลํ นิกฺขิปิตุนฺติ
อุทกํ สนฺติฏฺฐติ เป อนุชานามิ ภิกฺขเว อุทกนิทฺธมนนฺติ
เตน โข ปน สมเยน ราชา มาคโธ เสนิโย พิมฺพิสาโร
สงฺฆสฺส อตฺถาย สุธามตฺติกาเลปนํ ปาสาทํ การาเปตุกาโม
โหติ อถโข ภิกฺขูนํ เอตทโหสิ กึ นุ โข ภควตา ฉทนํ
อนุญฺญาตนฺติ ภควโต เอตมตฺถํ อาโรเจสุํ อนุชานามิ
ภิกฺขเว ปญฺจ ฉทนานิ อิฏฺฐกาฉทนํ สิลาฉทนํ สุธาฉทนํ
ติณจฺฉทนํ ปณฺณจฺฉทนนฺติ
ภาณวารํ นิฏฺฐิตํ ปฐมํ
เตน โข ปน สมเยน อนาถปิณฺฑิโก คหปติ
ราชคหกสฺส เสฏฺฐิสฺส ภคินีปติโก โหติ อถโข อนาถปิณฺฑิโก
คหปติ ราชคหํ อคมาสิ เกนจิเทว กรณีเยน
เตน โข ปน สมเยน ราชคหเกน เสฏฺฐินา สฺวาตนาย
พุทฺธปฺปมุโข สงฺโฆ นิมนฺติโต โหติ อถโข ราชคหโก
เสฏฺฐี ทาเส จ กมฺมกเร จ อาณาเปสิ เตนหิ ภเณ กาลสฺเสว
อุฏฺฐาย ยาคุโย ปจถ ภตฺตานิ ปจถ สูปานิ สมฺปาเทถ
อุตฺตริภงฺคานิ สมฺปาเทถาติ
อถโข อนาถปิณฺฑิกสฺส คหปติสฺส เอตทโหสิ ปุพฺเพ




ขฺวายํ คหปติ มยิ อาคเต สพฺพกิจฺจานิ นิกฺขิปิตฺวา มมญฺเญว
สทฺธึ ปฏิสมฺโมทิ โสทานายํ วิกฺขิตฺตรูโป ทาเส จ กมฺมกเร
จ อาณาเปสิ เตนหิ ภเณ กาลสฺเสว อุฏฺฐาย ยาคุโย ปจถ
ภตฺตานิ ปจถ สูปานิ สมฺปาเทถ อุตฺตริภงฺคานิ สมฺปาเทถาติ
กินฺนุ โข อิมสฺส คหปติสฺส อาวาโห วา ภวิสฺสติ วิวาโห วา
ภวิสฺสติ มหายญฺโญ วา ปจฺจุปฏฺฐิโต ราชา วา มาคโธ เสนิโย
พิมฺพิสาโร นิมนฺติโต สฺวาตนาย สทฺธึ พลนิกาเยนาติ
อถโข ราชคหโก เสฏฺฐี ทาเส จ กมฺมกเร จ
อาณาเปตฺวา เยน อนาถปิณฺฑิโก คหปติ เตนุปสงฺกมิ
อุปสงฺกมิตฺวา อนาถปิณฺฑิเกน คหปตินา สทฺธึ ปฏิสมฺโมทิตฺวา
เอกมนฺตํ นิสีทิ เอกมนฺตํ นิสินฺนํ โข ราชคหกํ เสฏฺฐึ
อนาถปิณฺฑิโก คหปติ เอตทโวจ ปุพฺเพ โข ตฺวํ คหปติ มยิ
อาคเต สพฺพกิจฺจานิ นิกฺขิปิตฺวา มมญฺเญว สทฺธึ ปฏิสมฺโมทสิ
โสทานิ ตฺวํ วิกฺขิตฺตรูโป ทาเส จ กมฺมกเร จ อาณาเปสิ
เตนหิ ภเณ กาลสฺเสว อุฏฺฐาย ยาคุโย ปจถ ภตฺตานิ ปจถ
สูปานิ สมฺปาเทถ อุตฺตริภงฺคานิ สมฺปาเทถาติ กินฺนุ โข เต
คหปติ อาวาโห วา ภวิสฺสติ วิวาโห วา ภวิสฺสติ มหายญฺโญ
วา ปจฺจุปฏฺฐิโต ราชา วา มาคโธ เสนิโย พิมฺพิสาโร
นิมนฺติโต สฺวาตนาย สทฺธึ พลนิกาเยนาติ น เม โข คหปติ



อาวาโห วา ภวิสฺสติ นปิ วิวาโห วา ภวิสฺสติ นปิ ราชา
มาคโธ เสนิโย พิมฺพิสาโร นิมนฺติโต สฺวาตนาย สทฺธึ พลนิกาเยน
อปิจ เม มหายญฺโญ ปจฺจุปฏฺฐิโต สฺวาตนาย พุทฺธปฺปมุโข
สงฺโฆ นิมนฺติโตติ พุทฺโธติ ตฺวํ คหปติ วเทสีติ
พุทฺโธตาหํ คหปติ วทามีติ พุทฺโธติ ตฺวํ คหปติ วเทสีติ
พุทฺโธตาหํ คหปติ วทามีติ พุทฺโธติ ตฺวํ คหปติ วเทสีติ
พุทฺโธตาหํ คหปติ วทามีติ โฆโสปิ โข เอโส คหปติ ทุลฺลโภ
โลกสฺมึ ยทิทํ พุทฺโธติ สกฺกา นุ โข คหปติ อิมํ กาลํ
ตํ ภควนฺตํ ทสฺสนาย อุปสงฺกมิตุํ อรหนฺตํ สมฺมาสมฺพุทฺธนฺติ
อกาโล โข คหปติ อิมํ กาลํ ตํ ภควนฺตํ ทสฺสนาย อุปสงฺกมิตุํ
อรหนฺตํ สมฺมาสมฺพุทฺธํ เสฺวทานิ ตฺวํ กาเลน ตํ ภควนฺตํ
ทสฺสนาย อุปสงฺกมิสฺสสิ อรหนฺตํ สมฺมาสมฺพุทฺธนฺติ
อถโข อนาถปิณฺฑิโก คหปติ เสฺวทานาหํ กาเลน
ตํ ภควนฺตํ ทสฺสนาย อุปสงฺกมิสฺสามิ อรหนฺตํ สมฺมาสมฺพุทฺธนฺติ
พุทฺธคตาย สติยา นิปชฺชิ รตฺติยา สุทํ ติกฺขตฺตุํ อุฏฺฐาสิ ปภาตํ
มญฺญมาโน อถโข อนาถปิณฺฑิโก คหปติ เยน สีตวนทฺวารํ
เตนุปสงฺกมิ อมนุสฺสา ทฺวารํ วิวรึสุ อถโข อนาถปิณฺฑิกสฺส
คหปติสฺส นครมฺหา นิกฺขมนฺตสฺส อาโลโก อนฺตรธายิ





อนฺธกาโร ปาตุรโหสิ ภยํ ฉมฺภิตตฺตํ โลมหํโส อุทปาทิ
ตโต ว นิวตฺติตุกาโม อโหสิ
อถโข สีวโก ยกฺโข อนฺตรหิโต สทฺทมนุสฺสาเวสิ
สตํ หตฺถี สตํ อสฺสา สตํ อสฺสตรีรถา
สตํ กญฺญา สหสฺสานิ อามุตฺตมณิกุณฺฑลา
เอกสฺส ปทวีติหารสฺส กลํ นาคฺฆนฺติ โสฬสึ
อภิกฺกม คหปติ อภิกฺกม คหปติ อภิกฺกนฺตนฺเต เสยฺโย โน
ปฏิกฺกนฺตนฺติ
อถโข อนาถปิณฺฑิกสฺส คหปติสฺส อนฺธกาโร
อนฺตรธายิ อาโลโก ปาตุรโหสิ ยํ อโหสิ ภยํ ฉมฺภิตตฺตํ
โลมหํโส โส ปฏิปฺปสฺสมฺภิ ทุติยมฺปิ โข เป ตติยมฺปิ
โข อนาถปิณฺฑิกสฺส คหปติสฺส อาโลโก อนฺตรธายิ อนฺธกาโร
ปาตุรโหสิ ภยํ ฉมฺภิตตฺตํ โลมหํโส อุทปาทิ ตโต ว
ปุน นิวตฺติตุกาโม อโหสิ ตติยมฺปิ โข สีวโก ยกฺโข
อนฺตรหิโต สทฺทมนุสฺสาเวสิ
สตํ หตฺถี สตํ อสฺสา สตํ อสฺสตรีรถา
สตํ กญฺญา สหสฺสานิ อามุตฺตมณิกุณฺฑลา
เอกสฺส ปทวีติหารสฺส กลํ นาคฺฆนฺติ โสฬสึ
อภิกฺกม คหปติ อภิกฺกม คหปติ อภิกฺกนฺตนฺเต เสยฺโย โน
ปฏิกฺกนฺตนฺติ ตติยมฺปิ โข อนาถปิณฺฑิกสฺส คหปติสฺส อนฺธกาโร



อนฺตรธายิ อาโลโก ปาตุรโหสิ ยํ อโหสิ ภยํ ฉมฺภิตตฺตํ
โลมหํโส โส ปฏิปฺปสฺสมฺภิ อถโข อนาถปิณฺฑิโก คหปติ
เยน สีตวนํ เตนุปสงฺกมิ
เตน โข ปน สมเยน ภควา รตฺติยา ปจฺจูสสมยํ
ปจฺจุฏฺฐาย อชฺโฌกาเส จงฺกมติ อทฺทสา โข ภควา ตํ
อนาถปิณฺฑิกํ คหปตึ ทูรโต ว อาคจฺฉนฺตํ ทิสฺวาน จงฺกมา
โอโรหิตฺวา ปญฺญตฺเต อาสเน นิสีทิ นิสชฺช โข ภควา
อนาถปิณฺฑิกํ คหปตึ เอตทโวจ เอหิ สุทตฺตาติ อถโข
อนาถปิณฺฑิโก คหปติ นาเมน มํ ภควา อาลปตีติ หฏฺโฐ
อุทคฺโค เยน ภควา เตนุปสงฺกมิ อุปสงฺกมิตฺวา ภควโต
ปาเทสุ สิรสา นิปติตฺวา ภควนฺตํ เอตทโวจ กจฺจิ ภนฺเต ภควา
สุขํ สยิตฺถาติ
สพฺพทา เว สุขํ เสติ พฺราหฺมโณ ปรินิพฺพุโต
โย น ลิมฺปติ กาเมสุ สีติภูโต นิรูปธิ
สพฺพา อาสตฺติโย เฉตฺวา วิเนยฺย หทเย ทรํ
อุปสนฺโต สุขํ เสติ สนฺตึ ปปฺปุยฺย เจตโสติ
อถโข ภควา อนาถปิณฺฑิกสฺส คหปติสฺส อนุปุพฺพีกถํ
กเถสิ เสยฺยถีทํ ทานกถํ สีลกถํ สคฺคกถํ กามานํ
อาทีนวํ โอการํ สงฺกิเลสํ เนกฺขมฺเม อานิสํสํ ปกาเสสิ



ยทา ภควา อญฺญาสิ อนาถปิณฺฑิกํ คหปตึ กลฺลจิตฺตํ มุทุจิตฺตํ
วินีวรณจิตฺตํ อุทคฺคจิตฺตํ ปสนฺนจิตฺตํ อถ ยา พุทฺธานํ สามุกฺกํสิกา
ธมฺมเทสนา ตํ ปกาเสสิ ทุกฺขํ สมุทยํ นิโรธํ มคฺคํ
เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ
ปฏิคฺคเณฺหยฺย เอวเมว อนาถปิณฺฑิกสฺส คหปติสฺส ตสฺมึเยว
อาสเน วิรชํ วีตมลํ ธมฺมจกฺขุํ อุทปาทิ ยงฺกิญฺจิ สมุทยธมฺมํ
สพฺพนฺตํ นิโรธธมฺมนฺติ
อถโข อนาถปิณฺฑิโก คหปติ ทิฏฺฐธมฺโม ปตฺตธมฺโม
วิทิตธมฺโม ปริโยคาฬฺหธมฺโม ติณฺณวิจิกิจฺโฉ วิคตกถํกโถ
เวสารชฺชปฺปตฺโต อปรปฺปจฺจโย สตฺถุ สาสเน ภควนฺตํ เอตทโวจ
อภิกฺกนฺตํ ภนฺเต อภิกฺกนฺตํ ภนฺเต เสยฺยถาปิ ภนฺเต นิกฺกุชฺชิตํ
วา อุกฺกุชฺเชยฺย ปฏิจฺฉนฺนํ วา วิวเรยฺย มูฬฺหสฺส วา มคฺคํ
อาจิกฺเขยฺย อนฺธกาเร วา เตลปฺปชฺโชตํ ธาเรยฺย จกฺขุมนฺโต
รูปานิ ทกฺขนฺตีติ เอวเมตํ ภควตา อเนกปริยาเยน ธมฺโม ปกาสิโต
เอสาหํ ภนฺเต ภควนฺตํ สรณํ คจฺฉามิ ธมฺมญฺจ ภิกฺขุสงฺฆญฺจ
อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตํ
อธิวาเสตุ จ เม ภนฺเต ภควา สฺวาตนาย ภตฺตํ สทฺธึ
ภิกฺขุสงฺเฆนาติ อธิวาเสสิ ภควา ตุณฺหีภาเวน อถโข
อนาถปิณฺฑิโก คหปติ ภควโต อธิวาสนํ วิทิตฺวา อุฏฺฐายาสนา
ภควนฺตํ อภิวาเทตฺวา ปทกฺขิณํ กตฺวา ปกฺกามิ


อสฺโสสิ โข ราชคหโก เสฏฺฐี อนาถปิณฺฑิเกน กิร
คหปตินา สฺวาตนาย พุทฺธปฺปมุโข สงฺโฆ นิมนฺติโตติ อถโข
ราชคหโก เสฏฺฐี อนาถปิณฺฑิกํ คหปตึ เอตทโวจ ตยา กิร
คหปติ สฺวาตนาย พุทฺธปฺปมุโข สงฺโฆ นิมนฺติโต ตฺวญฺจาสิ
อาคนฺตุโก เทมิ เต คหปติ เวยฺยายิกํ เยน ตฺวํ พุทฺธปฺปมุขสฺส
สงฺฆสฺส ภตฺตํ กเรยฺยาสีติ อลํ คหปติ อตฺถิ เม เวยฺยายิกํ
เยนาหํ พุทฺธปฺปมุขสฺส สงฺฆสฺส ภตฺตํ กริสฺสามีติ
อสฺโสสิ โข ราชคหโก เนคโม อนาถปิณฺฑิเกน
กิร คหปตินา สฺวาตนาย พุทฺธปฺปมุโข สงฺโฆ นิมนฺติโตติ
อถโข ราชคหโก เนคโม อนาถปิณฺฑิกํ คหปตึ เอตทโวจ ตยา
กิร คหปติ สฺวาตนาย พุทฺธปฺปมุโข สงฺโฆ นิมนฺติโต ตฺวญฺจาสิ
อาคนฺตุโก เทมิ เต คหปติ เวยฺยายิกํ เยน ตฺวํ พุทฺธปฺปมุขสฺส
สงฺฆสฺส ภตฺตํ กเรยฺยาสีติ อลํ อยฺย อตฺถิ เม เวยฺยายิกํ
เยนาหํ พุทฺธปฺปมุขสฺส สงฺฆสฺส ภตฺตํ กริสฺสามีติ
อสฺโสสิ โข ราชา มาคโธ เสนิโย พิมฺพิสาโร
อนาถปิณฺฑิเกน กิร คหปตินา สฺวาตนาย พุทฺธปฺปมุโข สงฺโฆ
นิมนฺติโตติ อถโข ราชา มาคโธ เสนิโย พิมฺพิสาโร อนาถปิณฺฑิกํ
คหปตึ เอตทโวจ ตยา กิร คหปติ สฺวาตนาย พุทฺธปฺปมุโข
สงฺโฆ นิมนฺติโต ตฺวญฺจาสิ อาคนฺตุโก เทมิ เต คหปติ
เวยฺยายิกํ เยน ตฺวํ พุทฺธปฺปมุขสฺส สงฺฆสฺส ภตฺตํ กเรยฺยาสีติ


อลํ เทว อตฺถิ เม เวยฺยายิกํ เยนาหํ พุทฺธปฺปมุขสฺส สงฺฆสฺส
ภตฺตํ กริสฺสามีติ
อถโข อนาถปิณฺฑิโก คหปติ ตสฺสา รตฺติยา อจฺจเยน
ราชคหกสฺส เสฏฺฐิสฺส นิเวสเน ปณีตํ ขาทนียํ โภชนียํ
ปฏิยาทาเปตฺวา ภควโต กาลํ อาโรจาเปสิ กาโล ภนฺเต นิฏฺฐิตํ
ภตฺตนฺติ อถโข ภควา ปุพฺพณฺหสมยํ นิวาเสตฺวา ปตฺตจีวรมาทาย
เยน ราชคหกสฺส เสฏฺฐิสฺส นิเวสนํ เตนุปสงฺกมิ อุปสงฺกมิตฺวา
ปญฺญตฺเต อาสเน นิสีทิ สทฺธึ ภิกฺขุสงฺเฆน อถโข อนาถปิณฺฑิโก
คหปติ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน
สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ
โอนีตปตฺตปาณึ เอกมนฺตํ นิสีทิ เอกมนฺตํ นิสินฺโน โข อนาถปิณฺฑิโก
คหปติ ภควนฺตํ เอตทโวจ อธิวาเสตุ เม ภนฺเต ภควา สาวตฺถิยํ
วสฺสาวาสํ สทฺธึ ภิกฺขุสงฺเฆนาติ สุญฺญาคาเร โข คหปติ ตถาคตา
อภิรมนฺตีติ อญฺญาตํ ภควา อญฺญาตํ สุคตาติ อถโข ภควา
อนาถปิณฺฑิกํ คหปตึ ธมฺมิยา กถาย สทฺทสฺเสตฺวา สมาทเปตฺวา
สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิ
เตน โข ปน สมเยน อนาถปิณฺฑิโก คหปติ พหุมิตฺโต
โหติ พหุสหาโย อาเทยฺยวาโจ อถโข อนาถปิณฺฑิโก คหปติ
ราชคเห ตํ กรณียํ ตีเรตฺวา เยน สาวตฺถี เตน ปกฺกามิ
อถโข อนาถปิณฺฑิโก คหปติ อนฺตรามคฺเค มนุสฺเส อาณาเปลิ


อาราเม อยฺยา กโรถ วิหาเร ปติฏฺฐาเปถ ทานานิ ปฏฺฐเปถ
อิทานิ พุทฺโธ โลเก อุปฺปนฺโน โส จ มยา ภควา นิมนฺติโต
อิมินา มคฺเคน อาคจฺฉิสฺสตีติ อถโข เต มนุสฺสา อนาถปิณฺฑิเกน
คหปตินา อุยฺโยชิตา อาราเม อกํสุ วิหาเร ปติฏฺฐาเปสุํ
ทานานิ ปฏฺฐเปสุํ อถโข อนาถปิณฺฑิโก คหปติ สาวตฺถึ
คนฺตฺวา สมนฺตา สาวตฺถึ อนุวิโลเกสิ กตฺถ นุ โข ภควา
วิหเรยฺย ยํ อสฺส คามโต เนว อติทูเร น อจฺจาสนฺเน
คมนาคมนสมฺปนฺนํ อตฺถิกานํ อตฺถิกานํ มนุสฺสานํ อภิกฺกมนียํ
ทิวา อปฺปากิณฺณํ รตฺตึ อปฺปสทฺทํ อปฺปนิคฺโฆสํ วิชนวาตํ
มนุสฺสราหเสยฺยกํ ปฏิสลฺลานสารุปฺปนฺติ อทฺทสา โข อนาถปิณฺฑิโก
คหปติ เชตสฺส ราชกุมารสฺส อุยฺยานํ คามโต เนว อติทูเร น
อจฺจาสนฺเน คมนาคมนสมฺปนฺนํ อตฺถิกานํ อตฺถิกานํ มนุสฺสานํ
อภิกฺกมนียํ ทิวา อปฺปากิณฺณํ รตฺตึ อปฺปสทฺทํ อปฺปนิคฺโฆสํ
วิชนวาตํ มนุสฺสราหเสยฺยกํ ปฏิสลฺลานสารุปฺปํ ทิสฺวาน เยน
เชโต ราชกุมาโร เตนุปสงฺกมิ อุปสงฺกมิตฺวา เชตํ ราชกุมารํ
เอตทโวจ เทหิ เม อยฺยปุตฺต อุยฺยานํ อารามํ กาตุนฺติ
อเทยฺโย คหปติ อาราโม อปิ โกฏิสนฺถเรนาติ คหิโต
อยฺยปุตฺต อาราโมติ น คหปติ คหิโต อาราโมติ คหิโต
น คหิโตติ โวหาริเก มหามตฺเต ปุจฺฉึสุ มหามตฺตา เอวมาหํสุ
ยโต ตยา อยฺยปุตฺต อคฺโฆ กโต คหิโต อาราโมติ อถโข


อนาถปิณฺฑิโก คหปติ สกเฏหิ หิรญฺญํ นิพฺพาหาเปตฺวา เชตวเน
โกฏิสนฺถรํ สนฺถราเปสิ สกึ นีหฏํ หิรญฺญํ โถกสฺส โอกาสสฺส
โกฏฺฐกสามนฺตา นปฺปโหติ อถโข อนาถปิณฺฑิโก คหปติ
มนุสฺเส อาณาเปสิ คจฺฉถ ภเณ หิรญฺญํ อาหรถ อิมํ โอกาสํ
สนฺถริสฺสามาติ อถโข เชตสฺส ราชกุมารสฺส เอตทโหสิ น
โข อิทํ โอรกํ ภวิสฺสติ ยถายํ คหปติ ตาวพหุํ หิรญฺญํ
ปริจฺจชตีติ อถโข เชโต ราชกุมาโร อนาถปิณฺฑิกํ คหปตึ
เอตทโวจ อลํ คหปติ มาตํ โอกาสํ สนฺถราเปสิ เทหิ
เมตํ โอกาสํ มเมตํ ทานํ ภวิสฺสตีติ อถโข อนาถปิณฺฑิโก
คหปติ อยํ โข เชโต ราชกุมาโร อภิญฺญาโต ญาตมนุสฺโส
มหิทฺธิโก โข ปน เอวรูปานํ ญาตมนุสฺสานํ อิมสฺมึ ธมฺมวินเย
ปสาโทติ ตํ โอกาสํ เชตสฺส ราชกุมารสฺส อทาสิ อถโข
เชโต ราชกุมาโร ตสฺมึ โอกาเส โกฏฺฐกํ มาเปสิ อถโข
อนาถปิณฺฑิโก คหปติ เชตวเน วิหาเร การาเปสิ ปริเวณานิ
การาเปสิ โกฏฺฐเก การาเปสิ อุปฏฺฐานสาลาโย การาเปสิ
อคฺคิสาลาโย การาเปสิ กปฺปิยกุฏิโย การาเปสิ วจฺจกุฏิโย
การาเปสิ จงฺกเม การาเปสิ จงฺกมนสาลาโย การาเปสิ
อุทปาเน การาเปสิ อุทปานสาลาโย การาเปสิ ชนฺตาฆเร
การาเปสิ ชนฺตาฆรสาลาโย การาเปสิ โปกฺขรณิโย การาเปสิ





มณฺฑเป การาเปสิ
อถโข ภควา ราชคเห ยถาภิรนฺตํ วิหริตฺวา เยน
เวสาลี เตน จาริกํ ปกฺกามิ อนุปุพฺเพน จาริกญฺจรมาโน
เยน เวสาลี ตทวสริ ตตฺร สุทํ ภควา เวสาลิยํ วิหรติ
มหาวเน กูฏาคารสาลายํ
เตน โข ปน สมเยน มนุสฺสา สกฺกจฺจํ นวกมฺมํ
กโรนฺติ เยปิ ภิกฺขู นวกมฺมํ อธิฏฺเฐนฺติ เตปิ สกฺกจฺจํ
อุปฏฺเฐนฺติ จีวรปิณฺฑปาตเสนาสนคิลานปจฺจยเภสชฺชปริกฺขาเรน
อถโข อญฺญตรสฺส ทฬิทฺทสฺส ตุนฺนวายสฺส เอตทโหสิ
น โข อิทํ โอรกํ ภวิสฺสติ ยถายิเม มนุสฺสา สกฺกจฺจํ นวกมฺมํ
กโรนฺติ ยนฺนูนาหํปิ นวกมฺมํ กเรยฺยนฺติ อถโข โส ทฬิทฺโท
ตุนฺนวาโย สามํ จิกฺขลฺลํ มทฺทิตฺวา อิฏฺฐาโย จินิตฺวา กุฑฺฑํ
อุฏฺฐาเปสิ เตน อกุสเลน จิตา วงฺกา ภิตฺติ ปริปตติ
ทุติยมฺปิ โข เป ตติยมฺปิ โข โส ทฬิทฺโท ตุนฺนวาโย สามํ
จิกฺขลฺลํ มทฺทิตฺวา อิฏฺฐกาโย จินิตฺวา กุฑฺฑํ อุฏฺฐาเปสิ เตน
อกุสเลน จิตา วงฺกา ภิตฺติ ปริปตติ อถโข โส ทฬิทฺโท
ตุนฺนวาโย อุชฺฌายติ ขียติ วิปาเจติ เย อิเมสํ สมณานํ
สกฺยปุตฺติยานํ เทนฺติ จีวรปิณฺฑปาตเสนาสนคิลานปจฺจยเภสชฺชปริกฺขารํ
เต อิเม โอวทนฺติ อนุสาสนฺติ เตสญฺจ นวกมฺมํ อธิฏฺเฐนฺติ



อหํ ปนมฺหิ ทฬิทฺโท น มํ โกจิ โอวทติ วา อนุสาสติ วา
นวกมฺมํ วา อธิฏฺเฐตีติ อสฺโสสุํ โข ภิกฺขู ตสฺส ทฬิทฺทสฺส
ตุนฺนวายสฺส อุชฺฌายนฺตสฺส ขียนฺตสฺส วิปาเจนฺตสฺส อถโข
เต ภิกฺขู ภควโต เอตมตฺถํ อาโรเจสุํ อถโข ภควา เอตสฺมึ
นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ
อนุชานามิ ภิกฺขเว นวกมฺมํ ทาตุํ นวกมฺมิโก ภิกฺขเว ภิกฺขุ
อุสฺสุกฺกํ อาปชฺชิสฺสติ กินฺติ นุ โข วิหาโร ขิปฺปํ ปริโยสานํ
คจฺเฉยฺยาติ ขณฺฑผุลฺลํ ปฏิสงฺขริสฺสติ เอวญฺจ ปน ภิกฺขเว
ทาตพฺพํ ปฐมํ ภิกฺขุ ยาจิตพฺโพ ยาจิตฺวา พฺยตฺเตน ภิกฺขุนา
ปฏิพเลน สงฺโฆ ญาเปตพฺโพ สุณาตุ เม ภนฺเต สงฺโฆ ยทิ
สงฺฆสฺส ปตฺตกลฺลํ สงฺโฆ อิตฺถนฺนามสฺส คหปติโน วิหารํ
อิตฺถนฺนามสฺส ภิกฺขุโน นวกมฺมํ ทเทยฺย เอสา ญตฺติ
สุณาตุ เม ภนฺเต สงฺโฆ สงฺโฆ อิตฺถนฺนามสฺส คหปติโน
วิหารํ อิตฺถนฺนามสฺส ภิกฺขุโน นวกมฺมํ เทติ ยสฺสายสฺมโต ขมติ
อิตฺถนฺนามสฺส คหปติโน วิหารสฺส อิตฺถนฺนามสฺส ภิกฺขุโน นวกมฺมสฺส
ทานํ โส ตุณฺหสฺส ยสฺส นกฺขมติ โส ภาเสยฺย ทินฺโน
สงฺเฆน อิตฺถนฺนามสฺส คหปติโน วิหาโร อิตฺถนฺนามสฺส ภิกฺขุโน
นวกมฺมํ ขมติ สงฺฆสฺส ตสฺมา ตุณฺหี เอวเมตํ ธารยามีติ
อถโข ภควา เวสาลิยํ ยถาภิรนฺตํ วิหริตฺวา เยน
สาวตฺถี เตน จาริกํ ปกฺกามิ เตน โข ปน สมเยน ฉพฺพคฺคิยานํ



ภิกฺขูนํ อนฺเตวาสิกา ภิกฺขู พุทฺธปฺปมุขสฺส สงฺฆสฺส ปุรโต ปุรโต
คนฺตฺวา วิหาเร ปริคฺคณฺหนฺติ เสยฺยาโย ปริคฺคณฺหนฺติ อิทํ
อมฺหากํ อุปชฺฌายานํ ภวิสฺสติ อิทํ อมฺหากํ อาจริยานํ ภวิสฺสติ
อิทํ อมฺหากํ ภวิสฺสตีติ อถโข อายสฺมา สารีปุตฺโต พุทฺธปฺปมุขสฺส
สงฺฆสฺส ปิฏฺฐิโต ปิฏฺฐิโต คนฺตฺวา วิหาเรสุ ปริคฺคหิเตสุ เสยฺยาสุ
ปริคฺคหิตาสุ เสยฺยํ อลภมาโน อญฺญตรสฺมึ รุกฺขมูเล นิสีทิ
อถโข ภควา รตฺติยา ปจฺจูสสมยํ ปจฺจุฏฺฐาย อุกฺกาสิ อายสฺมาปิ
สารีปุตฺโต อุกฺกาสิ โก เอตฺถาติ อหํ ภควา สารีปุตฺโตติ
กิสฺส ตฺวํ สารีปุตฺต อิธ นิสินฺโนติ อถโข อายสฺมา สารีปุตฺโต
ภควโต เอตมตฺถํ อาโรเจสิ
อถโข ภควา เอตสฺมึ นิทาเน เอตสฺมึ ปกรเณ
ภิกฺขุสงฺฆํ สนฺนิปาตาเปตฺวา ภิกฺขู ปฏิปุจฺฉิ สจฺจํ กิร ภิกฺขเว
ฉพฺพคฺคิยานํ ภิกฺขูนํ อนฺเตวาสิกา ภิกฺขู พุทฺธปฺปมุขสฺส สงฺฆสฺส
ปุรโต ปุรโต คนฺตฺวา วิหาเร ปริคฺคณฺหนฺติ เสยฺยาโย ปริคฺคณฺหนฺติ
อิทํ อมฺหากํ อุปชฺฌายานํ ภวิสฺสติ อิทํ อมฺหากํ อาจริยานํ
ภวิสฺสติ อิทํ อมฺหากํ ภวิสฺสตีติ สจฺจํ ภควาติ วิครหิ
พุทฺโธ ภควา กถํ หิ นาม เต ภิกฺขเว โมฆปุริสา พุทฺธปฺปมุขสฺส
สงฺฆสฺส ปุรโต ปุรโต คนฺตฺวา วิหาเร ปริคฺคเหสฺสนฺติ เสยฺยาโย
ปริคฺคเหสฺสนฺติ อิทํ อมฺหากํ อุปชฺฌายานํ ภวิสฺสติ อิทํ อมฺหากํ
อาจริยานํ ภวิสฺสติ อิทํ อมฺหากํ ภวิสฺสตีติ เนตํ ภิกฺขเว


อปฺปสนฺนานํ วา ปสาทาย เป วิครหิตฺวา ธมฺมึ กถํ กตฺวา
ภิกฺขู อามนฺเตสิ โก ภิกฺขเว อรหติ อคฺคาสนํ อคฺโคทกํ
อคฺคปิณฺฑนฺติ เอกจฺเจ ภิกฺขู เอวมาหํสุ โย ภควา ขตฺติยกุลา
ปพฺพชิโต โส อรหติ อคฺคาสนํ อคฺโคทกํ อคฺคปิณฺฑนฺติ
เอกจฺเจ ภิกฺขู เอวมาหํสุ โย ภควา พฺราหฺมณกุลา ปพฺพชิโต
โส อรหติ อคฺคาสนํ อคฺโคทกํ อคฺคปิณฺฑนฺติ เอกจฺเจ ภิกฺขู
เอวมาหํสุ โย ภควา คหปติกุลา ปพฺพชิโต โส อรหติ อคฺคาสนํ
อคฺโคทกํ อคฺคปิณฺฑนฺติ เอกจฺเจ ภิกฺขู เอวมาหํสุ โย ภควา
สุตฺตนฺติโก โส อรหติ อคฺคาสนํ อคฺโคทกํ อคฺคปิณฺฑนฺติ
เอกจฺเจ ภิกฺขู เอวมาหํสุ โย ภควา วินยธโร เป โย
ภควา ธมฺมกถิโก โส อรหติ อคฺคาสนํ อคฺโคทกํ อคฺคปิณฺฑนฺติ
เอกจฺเจ ภิกฺขู เอวมาหํสุ โย ภควา ปฐมสฺส ฌานสฺส ลาภี
โส อรหติ อคฺคาสนํ อคฺโคทกํ อคฺคปิณฺฑนฺติ เอกจฺเจ ภิกฺขู
เอวมาหํสุ โย ภควา ทุติยสฺส ฌานสฺส ลาภี โส อรหติ
อคฺคาสนํ อคฺโคทกํ อคฺคปิณฺฑนฺติ เอกจฺเจ ภิกฺขู เอวมาหํสุ
โย ภควา ตติยสฺส ฌานสฺส ลาภี เป โย ภควา จตุตฺถสฺส
ฌานสฺส ลาภี โส อรหติ อคฺคาสนํ อคฺโคทกํ อคฺคปิณฺฑนฺติ
เอกจฺเจ ภิกฺขู เอวมาหํสุ โย ภควา โสตาปนฺโน โส อรหติ
อคฺคาสนํ อคฺโคทกํ อคฺคปิณฺฑนฺติ เอกจฺเจ ภิกฺขู เอวมาหํสุ
โย ภควา สกิทาคามี เป โย ภควา อนาคามี เป โย



ภควา อรหา โส อรหติ อคฺคาสนํ อคฺโคทกํ อคฺคปิณฺฑนฺติ
เอกจฺเจ ภิกฺขู เอวมาหํสุ โย ภควา เตวิชฺโช โส อรหติ
อคฺคาสนํ อคฺโคทกํ อคฺคปิณฺฑนฺติ เอกจฺเจ ภิกฺขู เอวมาหํสุ
โย ภควา ฉฬภิญฺโญ โส อรหติ อคฺคาสนํ อคฺโคทกํ
อคฺคปิณฺฑนฺติ
อถโข ภควา ภิกฺขู อามนฺเตสิ ภูตปุพฺพํ ภิกฺขเว
หิมวนฺตปสฺเส มหานิโคฺรโธ อโหสิ ตํ ตโย สหายา อุปนิสฺสาย
วิหรึสุ ติตฺติโร จ มกฺกโฏ จ หตฺถินาโค จ เต อญฺญมญฺญํ
อคารวา อปฺปติสฺสา อสภาควุตฺติกา วิหรึสุ อถโข ภิกฺขเว
เตสํ สหายานํ เอตทโหสิ อโห นูน มยํ ชาเนยฺยาม ยํ
อมฺหากํ ชาติยา มหนฺตตรํ ตํ มยํ สกฺกเรยฺยาม ครุกเรยฺยาม
มาเนยฺยาม ปูเชยฺยาม ตสฺส จ มยํ โอวาเท ติฏฺเฐยฺยามาติ
อถโข ภิกฺขเว ติตฺติโร จ มกฺกโฏ จ หตฺถินาคํ ปุจฺฉึสุ ตฺวํ
สมฺม กึ โปราณํ สรสีติ ยทาหํ สมฺมา โปตโก โหมิ อิมํ
นิโคฺรธํ อนฺตรา สตฺถีนํ กริตฺวา อติกฺกมามิ อคฺคงฺกุรกํ เม
อุทรํ ฉุปติ อิมาหํ สมฺมา โปราณํ สรามีติ อถโข ภิกฺขเว
ติตฺติโร จ หตฺถินาโค จ มกฺกฏํ ปุจฺฉึสุ ตฺวํ สมฺม กึ โปราณํ
สรสีติ ยทาหํ สมฺมา ฉาโป โหมิ ฉมายํ นิสีทิตฺวา อิมสฺส
นิโคฺรธสฺส อคฺคงฺกุรกํ ขาทามิ อิมาหํ สมฺมา โปราณํ สรามีติ




อถโข ภิกฺขเว มกฺกโฏ จ หตฺถินาโค จ ติตฺติรํ ปุจฺฉึสุ ตฺวํ
สมฺม กึ โปราณํ สรสีติ อมุกสฺมึ สมฺมา โอกาเส มหานิโคฺรโธ
อโหสิ ตโต อหํ ผลํ ภกฺขิตฺวา อิมสฺมึ โอกาเส วจฺจํ
อกาสึ ตสฺสายํ นิโคฺรโธ ชาโต ตทาหํ สมฺมา ชาติยา
มหนฺตตโรติ อถโข ภิกฺขเว มกฺกโฏ จ หตฺถินาโค จ ติตฺติรํ
เอตทโวจุํ ตฺวํ สมฺม อมฺหากํ ชาติยา มหนฺตตโร ตํ มยํ
สกฺกริสฺสาม ครุกริสฺสาม มาเนสฺสาม ปูเชสฺสาม ตุยฺหญฺจ มยํ
โอวาเท ติฏฺเฐยฺยามาติ อถโข ภิกฺขเว ติตฺติโร มกฺกฏญฺจ
หตฺถินาคญฺจ ปญฺจสุ สีเลสุ สมาทเปสิ อตฺตนา จ ปญฺจสุ สีเลสุ
สมาทาย วตฺตติ เต อญฺญมญฺญํ สคารวา สปฺปติสฺสา สภาควุตฺติกา
วิหริตฺวา กายสฺส เภทา ปรมฺมรณา สุคตึ สคฺคํ โลกํ
อุปปชฺชึสุ เอตํ โข ภิกฺขเว ติตฺติริยํ นาม พฺรหฺมจริยํ อโหสีติ
เย วุฑฺฒมปจายนฺติ นรา ธมฺมสฺส โกวิทา
ทิฏฺเฐ ธมฺเม จ ปาสํสา สมฺปราโย จ สุคฺคตีติ
เต หิ นาม ภิกฺขเว ติรจฺฉานคตา ปาณา อญฺญมญฺญํ สคารวา
สปฺปติสฺสา สภาควุตฺติกา วิหริสฺสนฺติ อิธ เขฺวตํ ภิกฺขเว
โสเภถ ยํ ตุเมฺห เอวํสฺวากฺขาเต ธมฺมวินเย ปพฺพชิตา สมานา
อญฺญมญฺญํ สคารวา สปฺปติสฺสา สภาควุตฺติกา วิหเรยฺยาถ เนตํ





ภิกฺขเว อปฺปสนฺนานํ วา ปสาทาย เป วิครหิตฺวา ธมฺมึ
กถํ กตฺวา ภิกฺขู อามนฺเตสิ อนุชานามิ ภิกฺขเว ยถาวุฑฺฒํ
อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํ อคฺคาสนํ อคฺโคทกํ
อคฺคปิณฺฑํ น จ ภิกฺขเว สงฺฆิกํ ยถาวุฑฺฒํ ปฏิพาหิตพฺพํ โย
ปฏิพาเหยฺย อาปตฺติ ทุกฺกฏสฺสาติ
ทสยิเม ภิกฺขเว อวนฺทิยา ปุเร อุปสมฺปนฺเนน ปจฺฉา
อุปสมฺปนฺโน อวนฺทิโย อนุปสมฺปนฺโน อวนฺทิโย นานาสํวาสโก
วุฑฺฒตโร อธมฺมวาที อวนฺทิโย มาตุคาโม อวนฺทิโย ปณฺฑโก
อวนฺทิโย ปาริวาสิโก อวนฺทิโย มูลายปฏิกสฺสนารโห อวนฺทิโย
มานตฺตารโห อวนฺทิโย มานตฺตจาริโก อวนฺทิโย อพฺภานารโห
อวนฺทิโย อิเม โข ภิกฺขเว ทส อวนฺทิยา ตโยเม ภิกฺขเว
วนฺทิยา ปจฺฉา อุปสมฺปนฺเนน ปุเร อุปสมฺปนฺโน วนฺทิโย
นานาสํวาสโก วุฑฺฒตโร ธมฺมวาที วนฺทิโย สเทวเก โลเก
ภิกฺขเว สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย
ตถาคโต อรหํ สมฺมาสมฺพุทฺโธ วนฺทิโย อิเม โข
ภิกฺขเว ตโย วนฺทิยาติ
เตน โข ปน สมเยน มนุสฺสา สงฺฆํ อุทฺทิสฺส มณฺฑเป
ปฏิยาเทนฺติ สนฺถเร ปฏิยาเทนฺติ โอกาเส ปฏิยาเทนฺติ ฉพฺพคฺคิยานํ
ภิกฺขูนํ อนฺเตวาสิกา ภิกฺขู สงฺฆิกญฺเญว ภควตา ยถาวุฑฺฒํ



อนุญฺญาตํ โน อุทฺทิสฺสกตนฺติ พุทฺธปฺปมุขสฺส สงฺฆสฺส ปุรโต
ปุรโต คนฺตฺวา มณฺฑเป ปริคฺคณฺหนฺติ สนฺถเร ปริคฺคณฺหนฺติ
โอกาเส ปริคฺคณฺหนฺติ อิทํ อมฺหากํ อุปชฺฌายานํ ภวิสฺสติ อิทํ
อมฺหากํ อาจริยานํ ภวิสฺสติ อิทํ อมฺหากํ ภวิสฺสตีติ อถโข
อายสฺมา สารีปุตฺโต พุทฺธปฺปมุขสฺส สงฺฆสฺส ปิฏฺฐิโต ปิฏฺฐิโต
คนฺตฺวา มณฺฑเปสุ ปริคฺคหิเตสุ สนฺถเรสุ ปริคฺคหิเตสุ โอกาเสสุ
ปริคฺคหิเตสุ โอกาสํ อลภมาโน อญฺญตรสฺมึ รุกฺขมูเล นิสีทิ
อถโข ภควา รตฺติยา ปจฺจูสสมยํ ปจฺจุฏฺฐาย อุกฺกาสิ
อายสฺมาปิ สารีปุตฺโต อุกฺกาสิ โก เอตฺถาติ อหํ ภควา
สารีปุตฺโตติ กิสฺส ตฺวํ สารีปุตฺต อิธ นิสินฺโนติ อถโข
อายสฺมา สารีปุตฺโต ภควโต เอตมตฺถํ อาโรเจสิ
อถโข ภควา เอตสฺมึ นิทาเน เอตสฺมึ ปกรเณ
ภิกฺขุสงฺฆํ สนฺนิปาตาเปตฺวา ภิกฺขู ปฏิปุจฺฉิ สจฺจํ กิร ภิกฺขเว
ฉพฺพคฺคิยานํ ภิกฺขูนํ อนฺเตวาสิกา ภิกฺขู สงฺฆิกญฺเญว ภควตา
ยถาวุฑฺฒํ อนุญฺญาตํ โน อุทฺทิสฺสกตนฺติ พุทฺธปฺปมุขสฺส สงฺฆสฺส
ปุรโต ปุรโต คนฺตฺวา มณฺฑเป ปริคฺคณฺหนฺติ สนฺถเร ปริคฺคณฺหนฺติ
โอกาเส ปริคฺคณฺหนฺติ อิทํ อมฺหากํ อุปชฺฌายานํ ภวิสฺสติ
อิทํ อมฺหากํ อาจริยานํ ภวิสฺสติ อิทํ อมฺหากํ ภวิสฺสตีติ
สจฺจํ ภควาติ เป วิครหิตฺวา ธมฺมึ กถํ กตฺวา ภิกฺขู
อามนฺเตสิ น ภิกฺขเว อุทฺทิสฺสกตมฺปิ ยถาวุฑฺฒํ ปฏิพาหิตพฺพํ



โย ปฏิพาเหยฺย อาปตฺติ ทุกฺกฏสฺสาติ
เตน โข ปน สมเยน มนุสฺสา ภตฺตคฺเค อนฺตรฆเร
อุจฺจาสยนมหาสยนานิ ปญฺญาเปนฺติ เสยฺยถีทํ อาสนฺทึ ปลฺลงฺกํ
โคณกํ จิตฺตกํ ปฏิกํ ปฏลิกํ ตูลิกํ วิกฏิกํ อุทฺธโลมึ เอกนฺตโลมึ
กฏิสฺสํ โกเสยฺยํ กมฺพลํ กุตฺตกํ หตฺถตฺถรํ อสฺสตฺถรํ รถตฺถรํ
อชินปฺปเวณึ กทลิมิคปวรปจฺจตฺถรณํ สอุตฺตรจฺฉทํ อุภโตโลหิตกุปธานํ
ภิกฺขู กุกฺกุจฺจายนฺตา นาภินิสีทนฺติ ภควโต เอตมตฺถํ
อาโรเจสุํ อนุชานามิ ภิกฺขเว ฐเปตฺวา ตีณิ อาสนฺทึ ปลฺลงฺกํ
ตูลิกํ อวเสสํ คิหิวิกฏํ อภินิสีทิตุํ น เตฺวว อภินิปชฺชิตุนฺติ
เตน โข ปน สมเยน มนุสฺสา ภตฺตคฺเค อนฺตรฆเร
ตูโลนทฺธํ มญฺจมฺปิ ปิฐมฺปิ ปญฺญาเปนฺติ ภิกฺขู กุกฺกุจฺจายนฺตา
น อภินิสีทนฺติ ภควโต เอตมตฺถํ อาโรเจสุํ อนุชานามิ
ภิกฺขเว คิหิวิกฏํ อภินิสีทิตุํ น เตฺวว อภินิปชฺชิตุนฺติ
อถโข ภควา อนุปุพฺเพน จาริกญฺจรมาโน เยน
สาวตฺถี ตทวสริ ตตฺร สุทํ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม อถโข อนาถปิณฺฑิโก คหปติ เยน
ภควา เตนุปสงฺกมิ อุปสงฺกมิตฺวา ภควนฺตํ อภิวาเทตฺวา
เอกมนฺตํ นิสีทิ เอกมนฺตํ นิสินฺโน โข อนาถปิณฺฑิโก คหปติ




ภควนฺตํ เอตทโวจ อธิวาเสตุ เม ภนฺเต ภควา สฺวาตนาย
ภตฺตํ สทฺธึ ภิกฺขุสงฺเฆนาติ อธิวาเสสิ ภควา ตุณฺหีภาเวน
อถโข อนาถปิณฺฑิโก คหปติ ภควโต อธิวาสนํ วิทิตฺวา
อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิ
อถโข อนาถปิณฺฑิโก คหปติ ตสฺสา รตฺติยา อจฺจเยน
ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ
กาโล ภนฺเต นิฏฺฐิตํ ภตฺตนฺติ อถโข ภควา ปุพฺพณฺหสมยํ
นิวาเสตฺวา ปตฺตจีวรมาทาย เยน อนาถปิณฺฑิกสฺส คหปติสฺส
นิเวสนํ เตนุปสงฺกมิ อุปสงฺกมิตฺวา ปญฺญตฺเต อาสเน นิสีทิ
สทฺธึ ภิกฺขุสงฺเฆน อถโข อนาถปิณฺฑิโก คหปติ พุทฺธปฺปมุขํ
ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา
สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ
นิสีทิ เอกมนฺตํ นิสินฺโน โข อนาถปิณฺฑิโก คหปติ ภควนฺตํ
เอตทโวจ กถาหํ ภนฺเต เชตวเน ปฏิปชฺชามีติ เตนหิ
ตฺวํ คหปติ เชตวนํ อาคตานาคตสฺส จาตุทฺทิสสฺส สงฺฆสฺส
ปติฏฺฐาเปหีติ เอวํ ภนฺเตติ โข อนาถปิณฺฑิโก คหปติ
ภควโต ปฏิสฺสุตฺวา เชตวนํ อาคตานาคตสฺส จาตุทฺทิสสฺส สงฺฆสฺส
ปติฏฺฐาเปสิ อถโข ภควา อนาถปิณฺฑิกํ คหปตึ อิมาหิ
คาถาหิ อนุโมทิ
สีตํ อุณฺหํ ปฏิหนฺติ ตโต วาฬมิคานิ จ


สิรึสเป จ มกเส สิสิเร จาปิ วุฏฺฐิโย
ตโต วาตาตโป โฆโร สญฺชาโต ปฏิหญฺญติ
เลณตฺถญฺจ สุขตฺถญฺจ ฌายิตุญฺจ วิปสฺสิตุํ
วิหารทานํ สงฺฆสฺส อคฺคํ พุทฺเธหิ วณฺณิตํ
ตสฺมา หิ ปณฺฑิโต โปโส สมฺปสฺสํ อตฺถมตฺตโน
วิหาเร การเย รมฺเม วาสเยตฺถ พหุสฺสุเต
เตสํ อนฺนญฺจ ปานญฺจ วตฺถเสนาสนานิ จ
ทเทยฺย อุชุภูเตสุ วิปฺปสนฺเนน เจตสา
เต ตสฺส ธมฺมํ เทเสนฺติ สพฺพทุกฺขา ปนูทนํ
ยํ โส ธมฺมํ อิธญฺญาย ปรินิพฺพาติ อนาสโวติ
อถโข ภควา อนาถปิณฺฑิกํ คหปตึ อิมาหิ คาถาหิ อนุโมทิตฺวา
อุฏฺฐายาสนา ปกฺกามิ
เตน โข ปน สมเยน อญฺญตรสฺส อาชีวกสาวกสฺส
มหามตฺตสฺส สงฺฆภตฺตํ โหติ อายสฺมา อุปนนฺโท สกฺยปุตฺโต
ปจฺฉา อาคนฺตฺวา วิปฺปกตโภชเน อนนฺตริกํ ภิกฺขุํ วุฏฺฐาเปสิ
ภตฺตคฺคํ โกลาหลํ อโหสิ อถโข โส มหามตฺโต อุชฺฌายติ
ขียติ วิปาเจติ กถํ หิ นาม สมณา สกฺยปุตฺติยา ปจฺฉา
อาคนฺตฺวา วิปฺปกตโภชเน อนนฺตริกํ ภิกฺขุํ วุฏฺฐาเปสฺสนฺติ
ภตฺตคฺคํ โกลาหลํ อโหสิ นนุ นาม ลพฺภา อญฺญตฺราปิ นิสินฺเนน



ยาวทตฺถํ ภุญฺชิตุนฺติ อสฺโสสุํ โข ภิกฺขู ตสฺส มหามตฺตสฺส
อุชฺฌายนฺตสฺส ขียนฺตสฺส วิปาเจนฺตสฺส เย เต ภิกฺขู อปฺปิจฺฉา
เป เต อุชฺฌายนฺติ ขียนฺติ วิปาเจนฺติ กถํ หิ นาม อายสฺมา
อุปนนฺโท สกฺยปุตฺโต ปจฺฉา อาคนฺตฺวา วิปฺปกตโภชเน อนนฺตริกํ
ภิกฺขุํ วุฏฺฐาเปสฺสติ ภตฺตคฺคํ โกลาหลํ อโหสีติ อถโข
เต ภิกฺขู ภควโต เอตมตฺถํ อาโรเจสุํ เป สจฺจํ กิร ตฺวํ
อุปนนฺท ปจฺฉา อาคนฺตฺวา วิปฺปกตโภชเน อนนฺตริกํ ภิกฺขุํ วุฏฺฐาเปสิ
ภตฺตคฺคํ โกลาหลํ อโหสีติ สจฺจํ ภควาติ วิครหิ พุทฺโธ
ภควา กถํ หิ นาม ตฺวํ โมฆปุริส ปจฺฉา อาคนฺตฺวา วิปฺปกตโภชเน
อนนฺตริกํ ภิกฺขุํ วุฏฺฐาเปสฺสสิ ภตฺตคฺคํ โกลาหลํ อโหสิ
เนตํ โมฆปุริส อปฺปสนฺนานํ วา ปสาทาย เป วิครหิตฺวา
ธมฺมึ กถํ กตฺวา ภิกฺขู อามนฺเตสิ น ภิกฺขเว วิปฺปกตโภชเน
อนนฺตริโก ภิกฺขุ วุฏฺฐาเปตพฺโพ โย วุฏฺฐาเปยฺย อาปตฺติ
ทุกฺกฏสฺส สเจ วุฏฺฐาเปติ ปวาริโต จ โหติ คจฺฉ อุทกํ
อาหราติ วตฺตพฺโพ เอวญฺเจ ตํ ลเภถ อิจฺเจตํ กุสลํ โน
เจ ลเภถ สาธุกํ สิตฺถานิ คิลิตฺวา วุฑฺฒตรสฺส ภิกฺขุโน อาสนํ
ทาตพฺพํ น เตฺววาหํ ภิกฺขเว เกนจิ ปริยาเยน วุฑฺฒตรสฺส
ภิกฺขุโน อาสนํ ปฏิพาหิตพฺพนฺติ วทามิ โย ปฏิพาเหยฺย อาปตฺติ
ทุกฺกฏสฺสาติ



เตน โข ปน สมเยน ฉพฺพคฺคิยา ภิกฺขู คิลาเน ภิกฺขู
วุฏฺฐาเปนฺติ คิลานา เอวํ วเทนฺติ น มยํ อาวุโส สกฺโกม วุฏฺฐาตุํ
คิลานมฺหาติ มยํ อายสฺมนฺเต วุฏฺฐาเปสฺสามาติ ปริคฺคเหตฺวา
วุฏฺฐาเปตฺวา ฐิตเก มุญฺจนฺติ คิลานา มุจฺฉิตา ปปตนฺติ
เป ภควโต เอตมตฺถํ อาโรเจสุํ เป น ภิกฺขเว คิลาโน
วุฏฺฐาเปตพฺโพ โย วุฏฺฐาเปยฺย อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขู คิลานา
มยมฺหา อวุฏฺฐาปนียาติ วรเสยฺยาโย ปลิพุทฺธนฺติ เป ภควโต
เอตมตฺถํ อาโรเจสุํ เป อนุชานามิ ภิกฺขเว คิลานสฺส ปฏิรูปํ
เสยฺยํ ทาตุนฺติ
เตน โข ปน สมเยน ฉพฺพคฺคิยา ภิกฺขู เลสกปฺเปน
เสนาสนํ ปฏิพาหนฺติ เป ภควโต เอตมตฺถํ อาโรเจสุํ เป
น ภิกฺขเว เลสกปฺเปน เสนาสนํ ปฏิพาหิตพฺพํ โย ปฏิพาเหยฺย
อาปตฺติ ทุกฺกฏสฺสาติ
เตน โข ปน สมเยน สตฺตรสวคฺคิยา ภิกฺขู อญฺญตรํ
ปจฺจนฺติมํ มหาวิหารํ ปฏิสงฺขโรนฺติ อิธ มยํ วสฺสํ วสิสฺสามาติ
อทฺทสํสุ โข ฉพฺพคฺคิยา ภิกฺขู สตฺตรสวคฺคิเย ภิกฺขู วิหารํ
ปฏิสงฺขโรนฺเต ทิสฺวาน เอวมาหํสุ อิเม อาวุโส สตฺตรสวคฺคิยา
ภิกฺขู วิหารํ ปฏิสงฺขโรนฺติ หนฺท เน วุฏฺฐาเปสฺสามาติ



เอกจฺเจ เอวมาหํสุ อาคเมถาวุโส ยาว ปฏิสงฺขโรนฺติ ปฏิสงฺขเต
วุฏฺฐาเปสฺสามาติ อถโข ฉพฺพคฺคิยา ภิกฺขู สตฺตรสวคฺคิเย
ภิกฺขู เอตทโวจุํ อุฏฺเฐถาวุโส อมฺหากํ วิหาโร
ปาปุณาตีติ นนุ อาวุโส ปฏิกจฺเจว อาจิกฺขิตพฺพํ มยญฺจ
อญฺญํ ปฏิสงฺขเรยฺยามาติ นนุ อาวุโส สงฺฆิโก วิหาโรติ
อามาวุโส สงฺฆิโก วิหาโรติ อุฏฺเฐถาวุโส อมฺหากํ วิหาโร
ปาปุณาตีติ มหลฺลโก อาวุโส วิหาโร ตุเมฺหปิ วสถ
มยํปิ วสิสฺสามาติ อุฏฺเฐถาวุโส อมฺหากํ วิหาโร ปาปุณาตีติ
กุปิตา อนตฺตมนา คีวายํ คเหตฺวา นิกฺกฑฺฒนฺติ เต เตหิ
นิกฺกฑฺฒิยมานา โรทนฺติ ภิกฺขู เอวมาหํสุ กิสฺส ตุเมฺห
อาวุโส โรทถาติ อิเม อาวุโส ฉพฺพคฺคิยา ภิกฺขู กุปิตา
อนตฺตมนา อเมฺห สงฺฆิกา วิหารา นิกฺกฑฺฒนฺตีติ เย เต
ภิกฺขู อปฺปิจฺฉา เป เต อุชฺฌายนฺติ ขียนฺติ วิปาเจนฺติ กถํ
หิ นาม ฉพฺพคฺคิยา ภิกฺขู กุปิตา อนตฺตมนา ภิกฺขู สงฺฆิกา
วิหารา นิกฺกฑฺฒิสฺสนฺตีติ อถโข เต ภิกฺขู ภควโต เอตมตฺถํ
อาโรเจสุํ เป สจฺจํ กิร ภิกฺขเว ฉพฺพคฺคิยา ภิกฺขู กุปิตา
อนตฺตมนา ภิกฺขู สงฺฆิกา วิหารา นิกฺกฑฺฒนฺตีติ สจฺจํ ภควาติ
เป วิครหิตฺวา ธมฺมึ กถํ กตฺวา ภิกฺขู อามนฺเตสิ น ภิกฺขเว



กุปิเตน อนตฺตมเนน ภิกฺขู สงฺฆิกา วิหารา นิกฺกฑฺฒิตพฺพา โย
นิกฺกฑฺเฒยฺย ยถาธมฺโม กาเรตพฺโพ อนุชานามิ ภิกฺขเว
เสนาสนํ คาเหตุนฺติ
อถโข ภิกฺขูนํ เอตทโหสิ เกน นุ โข เสนาสนํ
คาเหตพฺพนฺติ ภควโต เอตมตฺถํ อาโรเจสุํ เป อนุชานามิ
ภิกฺขเว ปญฺจหงฺเคหิ สมนฺนาคตํ ภิกฺขุํ เสนาสนคาหาปกํ สมฺมนฺนิตุํ
โย น ฉนฺทาคตึ คจฺเฉยฺย น โทสาคตึ คจฺเฉยฺย น โมหาคตึ
คจฺเฉยฺย น ภยาคตึ คจฺเฉยฺย คาหิตาคาหิตญฺจ ชาเนยฺย
เอวญฺจ ปน ภิกฺขเว สมฺมนฺนิตพฺโพ ปฐมํ ภิกฺขุ
ยาจิตพฺโพ ยาจิตฺวา พฺยตฺเตน ภิกฺขุนา ปฏิพเลน สงฺโฆ
ญาเปตพฺโพ สุณาตุ เม ภนฺเต สงฺโฆ ยทิ สงฺฆสฺส ปตฺตกลฺลํ
สงฺโฆ อิตฺถนฺนามํ ภิกฺขุํ เสนาสนคาหาปกํ สมฺมนฺเนยฺย เอสา
ญตฺติ สุณาตุ เม ภนฺเต สงฺโฆ สงฺโฆ อิตฺถนฺนามํ ภิกฺขุํ
เสนาสนคาหาปกํ สมฺมนฺนติ ยสฺสายสฺมโต ขมติ อิตฺถนฺนามสฺส
ภิกฺขุโน เสนาสนคาหาปกสฺส สมฺมติ โส ตุณฺหสฺส ยสฺส
นกฺขมติ โส ภาเสยฺย สมฺมโต สงฺเฆน อิตฺถนฺนาโม ภิกฺขุ
เสนาสนคาหาปโก ขมติ สงฺฆสฺส ตสฺมา ตุณฺหี เอวเมตํ




ธารยามีติ
อถโข เสนาสนคาหาปกานํ ภิกฺขูนํ เอตทโหสิ กถํ
นุ โข เสนาสนํ คาหาเปตพฺพนฺติ ภควโต เอตมตฺถํ
อาโรเจสุํ อนุชานามิ ภิกฺขเว ปฐมํ ภิกฺขู คเณตุํ ภิกฺขู คเณตฺวา
เสยฺยา คเณตุํ เสยฺยา คเณตฺวา เสยฺยคฺเคน คาเหตุนฺติ
เสยฺยคฺเคน คาเหนฺตา เสยฺยา อุสฺสาทิยึสุ เป อนุชานามิ
ภิกฺขเว วิหารคฺเคน คาเหตุนฺติ วิหารคฺเคน คาเหนฺตา วิหารา
อุสฺสาทิยึสุ เป อนุชานามิ ภิกฺขเว ปริเวณคฺเคน คาเหตุนฺติ
ปริเวณคฺเคน คาเหนฺตา ปริเวณา อุสฺสาทิยึสุ อนุชานามิ
ภิกฺขเว อนุภาคมฺปิ ทาตุํ คหิเต อนุภาเค อญฺโญ ภิกฺขุ อาคจฺฉติ
น อกามา ทาตพฺโพติ
เตน โข ปน สมเยน ภิกฺขู นิสฺสีเม ฐิตสฺส เสนาสนํ
คาเหนฺติ ภควโต เอตมตฺถํ อาโรเจสุํ เป น ภิกฺขเว
นิสฺสีเม ฐิตสฺส เสนาสนํ คาเหตพฺพํ โย คาเหยฺย อาปตฺติ
ทุกฺกฏสฺสาติ
เตน โข ปน สมเยน ภิกฺขู เสนาสนํ คเหตฺวา
สพฺพกาลํ ปฏิพาหนฺติ ภควโต เอตมตฺถํ อาโรเจสุํ เป
น ภิกฺขเว เสนาสนํ คเหตฺวา สพฺพกาลํ ปฏิพาหิตพฺพํ โย
ปฏิพาเหยฺย อาปตฺติ ทุกฺกฏสฺส อนุชานามิ ภิกฺขเว วสฺสานํ



เตมาสํ ปฏิพาหิตุํ อุตุกาลํ น ปฏิพาหิตุนฺติ
อถโข ภิกฺขูนํ เอตทโหสิ กตี นุ โข เสนาสนคาหาติ
ภควโต เอตมตฺถํ อาโรเจสุํ ตโยเม ภิกฺขเว เสนาสนคาหา
ปุริมโก ปจฺฉิมโก อนฺตรามุตฺตโก อปรชฺชุคตาย อาสาฬฺหิยา
ปุริมโก คาเหตพฺโพ มาสคตาย อาสาฬฺหิยา ปจฺฉิมโก คาเหตพฺโพ
อปรชฺชุคตาย ปวารณาย อายตึ วสฺสาวาสตฺถาย อนฺตรามุตฺตโก
คาเหตพฺโพ อิเม โข ภิกฺขเว ตโย เสนาสนคาหาติ
ทุติยภาณวารํ
เตน โข ปน สมเยน อายสฺมา อุปนนฺโท สกฺยปุตฺโต
สาวตฺถิยํ เสนาสนํ คเหตฺวา อญฺญตรํ คามกาวาสํ อคมาสิ ตตฺรปิ
เสนาสนํ อคเหสิ อถโข เตสํ ภิกฺขูนํ เอตทโหสิ อยํ โข
อาวุโส อายสฺมา อุปนนฺโท สกฺยปุตฺโต ภณฺฑนการโก กลหการโก
วิวาทการโก ภสฺสการโก สงฺเฆ อธิกรณการโก สจายํ อิธ
วสฺสํ วสิสฺสติ สพฺเพ ว มยํ น ผาสุ วสิสฺสาม หนฺท นํ
ปุจฺฉามาติ อถโข เต ภิกฺขู อายสฺมนฺตํ อุปนนฺทํ สกฺยปุตฺตํ
เอตทโวจุํ นนุ ตยา อาวุโส อุปนนฺท สาวตฺถิยํ เสนาสนํ
คหิตนฺติ เอวมาวุโสติ กึ ปน ตฺวํ อาวุโส อุปนนฺท เอโก
เทฺว ปฏิพาหสีติ อิธทานาหํ อาวุโส มุญฺจามิ ตตฺถ
เต คณฺหามีติ เย เต ภิกฺขู อปฺปิจฺฉา สนฺตุฏฺฐา เป เต



อุชฺฌายนฺติ ขียนฺติ วิปาเจนฺติ กถํ หิ นาม อายสฺมา อุปนนฺโท
สกฺยปุตฺโต เอโก เทฺว ปฏิพาเหสฺสตีติ ภควโต เอตมตฺถํ
อาโรเจสุํ เป สจฺจํ กิร ตฺวํ อุปนนฺท เอโก เทฺว ปฏิพาหสีติ
สจฺจํ ภควาติ วิครหิ พุทฺโธ ภควา กถํ หิ นาม ตฺวํ โมฆปุริส
เอโก เทฺว ปฏิพาเหสฺสสิ ตตฺถ ตยา โมฆปุริส คหิตํ อิธ มุกฺกํ
อิธ คหิตํ ตตฺร มุกฺกํ เอวํ โข ตฺวํ โมฆปุริส อุภยตฺถ
ปริพาหิโร เนตํ โมฆปุริส อปฺปสนฺนานํ วา ปสาทาย เป
วิครหิตฺวา ธมฺมึ กถํ กตฺวา ภิกฺขู อามนฺเตสิ น ภิกฺขเว เอเกน
เทฺว ปฏิพาหิตพฺพา โย ปฏิพาเหยฺย อาปตฺติ ทุกฺกฏสฺสาติ
เตน โข ปน สมเยน ภควา ภิกฺขูนํ อเนกปริยาเยน
วินยกถํ กเถติ วินยสฺส วณฺณํ ภาสติ วินยปริยตฺติยา วณฺณํ
ภาสติ อาทิสฺส อาทิสฺส อายสฺมโต อุปาลิสฺส วณฺณํ ภาสติ
ภิกฺขูนํ เอตทโหสิ ภควา โข ภิกฺขูนํ อเนกปริยาเยน วินยกถํ
กเถติ วินยสฺส วณฺณํ ภาสติ วินยปริยตฺติยา วณฺณํ ภาสติ
อาทิสฺส อาทิสฺส อายสฺมโต อุปาลิสฺส วณฺณํ ภาสติ หนฺท
มยํ อาวุโส อายสฺมโต อุปาลิสฺส สนฺติเก วินยํ ปริยาปุณามาติ
เต จ พหู ภิกฺขู เถรา จ นวา จ มชฺฌิมา จ อายสฺมโต





อุปาลิสฺส สนฺติเก วินยํ ปริยาปุณนฺติ อายสฺมา อุปาลิ ฐิตโก
ว อุทฺทิสติ เถรานํ ภิกฺขูนํ คารเวน เถราปิ ภิกฺขู ฐิตกา ว
อุทฺทิสาเปนฺติ ธมฺมคารเวน ตตฺร เถรา เจว ภิกฺขู กิลมนฺติ
อายสฺมา จ อุปาลิ ภควโต เอตมตฺถํ อาโรเจสุํ อนุชานามิ
ภิกฺขเว นวเกน ภิกฺขุนา อุทฺทิสนฺเตน สมเก วา อาสเน นิสีทิตุํ
อุจฺจตรเก วา ธมฺมคารเวน เถเรน ภิกฺขุนา อุทฺทิสาเปนฺเตน
สมเก วา อาสเน นิสีทิตุํ นีจตรเก วา ธมฺมคารเวนาติ
เตน โข ปน สมเยน พหู ภิกฺขู อายสฺมโต อุปาลิสฺส
สนฺติเก ฐิตกา ว อุทฺเทสํ ปฏิมาเนนฺตา กิลมนฺติ ภควโต
เอตมตฺถํ อาโรเจสุํ อนุชานามิ ภิกฺขเว สมานาสนิเกหิ สห
นิสีทิตุนฺติ
อถโข ภิกฺขูนํ เอตทโหสิ กิตฺตาวตา นุ โข
สมานาสนิโก โหตีติ ภควโต เอตมตฺถํ อาโรเจสุํ อนุชานามิ
ภิกฺขเว ติวสฺสนฺตเรน สห นิสีทิตุนฺติ
เตน โข ปน สมเยน สมฺพหุลา ภิกฺขู สมานาสนิกา
เอกมญฺเจ นิสีทิตฺวา มญฺจํ ภินฺทึสุ เอกปีเฐ นิสีทิตฺวา ปีฐํ
ภินฺทึสุ ภควโต เอตมตฺถํ อาโรเจสุํ อนุชานามิ ภิกฺขเว




ติวคฺคสฺส มญฺจํ ติวคฺคสฺส ปีฐนฺติ ติวคฺโคปิ มญฺเจ นิสีทิตฺวา
มญฺจํ ภินฺทิ ปีเฐ นิสีทิตฺวา ปิฐํ ภินฺทิ เต ภิกฺขู ภควโต
เอตมตฺถํ อาโรเจสุํ อนุชานามิ ภิกฺขเว ทุวคฺคสฺส มญฺจํ
ทุวคฺคสฺส ปีฐนฺติ
เตน โข ปน สมเยน ภิกฺขู อสมานาสนิเกหิ สห
ทีฆาสเน นิสีทิตุํ กุกฺกุจฺจายนฺติ ภควโต เอตมตฺถํ อาโรเจสุํ
อนุชานามิ ภิกฺขเว ฐเปตฺวา ปณฺฑกํ มาตุคามํ อุภโตพฺยญฺชนํ
อสมานาสนิเกหิ สห ทีฆาสเน นิสีทิตุนฺติ
อถโข ภิกฺขูนํ เอตทโหสิ กิตฺตกํ ปจฺฉิมํ นุ โข
ทีฆาสนํ โหตีติ เป อนุชานามิ ภิกฺขเว ยํ ติณฺณนฺนํ
ปโหติ เอตฺตกํ ปจฺฉิมํ ทีฆาสนนฺติ
เตน โข ปน สมเยน วิสาขา มิคารมาตา สงฺฆสฺส
อตฺถาย สาลินฺทํ ปาสาทํ การาเปตุกามา โหติ หตฺถินขกํ
อถโข ภิกฺขูนํ เอตทโหสิ กินฺนุ โข ภควตา ปาสาทปริโภโค
อนุญฺญาโต กึ อนนุญฺญาโตติ ภควโต เอตมตฺถํ อาโรเจสุํ
อนุชานามิ ภิกฺขเว สพฺพํ ปาสาทปริโภคนฺติ
เตน โข ปน สมเยน รญฺโญ ปเสนทิสฺส โกสลสฺส
อยฺยิกา กาลกตา โหติ ตสฺสา กาลกิริยาย สงฺฆสฺส พหุํ
อกปฺปิยภณฺฑํ อุปฺปนฺนํ โหติ เสยฺยถีทํ อาสนฺทิ ปลฺลงฺโก



โคณโก จิตฺตกา ปฏิกา ปฏลิกา ตูลิกา วิกฏิกา อุทฺธโลมี
เอกนฺตโลมี กฏิสฺสํ โกเสยฺยํ กุตฺตกํ หตฺถตฺถรํ อสฺสตฺถรํ รถตฺถรํ
อชินปฺปเวณิ กทลิมิคปวรปจฺจตฺถรณํ สอุตฺตรจฺฉทํ อุภโตโลหิตกุปธานํ
ภควโต เอตมตฺถํ อาโรเจสุํ อนุชานามิ ภิกฺขเว
อาสนฺทิยา ปาเท ฉินฺทิตฺวา ปริภุญฺชิตุํ ปลฺลงฺกสฺส วาเฬ ภินฺทิตฺวา
ปริภุญฺชิตุํ ตูลิกํ วิชเฏตฺวา พิมฺโพหนํ กาตุํ อวเสสํ ภุมฺมตฺถรณํ
กาตุนฺติ
เตน โข ปน สมเยน สาวตฺถิยา อวิทูเร อญฺญตรสฺมึ
คามกาวาเส อาวาสิกา ภิกฺขู อุปทฺทุตา โหนฺติ อาคนฺตุกคมิกานํ
ภิกฺขูนํ เสนาสนํ ปญฺญาเปนฺตา อถโข เตสํ ภิกฺขูนํ เอตทโหสิ
เอตรหิ โข มยํ อาวุโส อุปทฺทุตา อาคนฺตุกคมิกานํ ภิกฺขูนํ
เสนาสนํ ปญฺญาเปนฺตา หนฺท มยํ อาวุโส สพฺพํ สงฺฆิกํ เสนาสนํ
เอกสฺส เทม ตสฺส สนฺตกํ ปริภุญฺชิสฺสามาติ เต สพฺพํ
สงฺฆิกํ เสนาสนํ เอกสฺส อทํสุ อาคนฺตุกา เต อาวาสิเก
ภิกฺขู เอตทโวจุํ อมฺหากํ อาวุโส เสนาสนํ ปญฺญาเปถาติ
นตฺถาวุโส สงฺฆิกํ เสนาสนํ สพฺพํ อเมฺหหิ เอกสฺส ทินฺนนฺติ กึ
ปน ตุเมฺห อาวุโส สงฺฆิกํ เสนาสนํ วิสฺสชฺเชถาติ เอวมาวุโสติ
เย เต ภิกฺขู อปฺปิจฺฉา เป เต อุชฺฌายนฺติ ขียนฺติ วิปาเจนฺติ
กถํ หิ นาม ภิกฺขู สงฺฆิกํ เสนาสนํ วิสฺสชฺเชสฺสนฺตีติ ภควโต



เอตมตฺถํ อาโรเจสุํ สจฺจํ กิร ภิกฺขเว ภิกฺขู สงฺฆิกํ เสนาสนํ
วิสฺสชฺเชนฺตีติ สจฺจํ ภควาติ วิครหิ พุทฺโธ ภควา กถํ
หิ นาม เต ภิกฺขเว โมฆปุริสา สงฺฆิกํ เสนาสนํ วิสฺสชฺเชสฺสนฺติ
เนตํ ภิกฺขเว อปฺปสนฺนานํ วา ปสาทาย เป วิครหิตฺวา
ธมฺมึ กถํ กตฺวา ภิกฺขู อามนฺเตสิ ปญฺจิมานิ ภิกฺขเว อวิสฺสชฺชิยานิ
น วิสฺสชฺเชตพฺพานิ สงฺเฆน วา คเณน วา ปุคฺคเลน วา
วิสฺสชฺชิตานิปิ อวิสฺสชฺชิตานิ โหนฺติ โย วิสฺสชฺเชยฺย อาปตฺติ
ถุลฺลจฺจยสฺส กตมานิ ปญฺจ อาราโม อารามวตฺถุ อิทํ ปฐมํ
อวิสฺสชฺชิยํ น วิสฺสชฺเชตพฺพํ สงฺเฆน วา คเณน วา ปุคฺคเลน
วา วิสฺสชฺชิตมฺปิ อวิสฺสชฺชิตํ โหติ โย วิสฺสชฺเชยฺย อาปตฺติ
ถุลฺลจฺจยสฺส วิหาโร วิหารวตฺถุ อิทํ ทุติยํ อวิสฺสชฺชิยํ น
วิสฺสชฺเชตพฺพํ สงฺเฆน วา คเณน วา ปุคฺคเลน วา วิสฺสชฺชิตมฺปิ
อวิสฺสชฺชิตํ โหติ โย วิสฺสชฺเชยฺย อาปตฺติ ถุลฺลจฺจยสฺส
มญฺโจ ปีฐํ ภิสี พิมฺโพหนํ อิทํ ตติยํ อวิสฺสชฺชิยํ น วิสฺสชฺเชตพฺพํ
สงฺเฆน วา คเณน วา ปุคฺคเลน วา วิสฺสชฺชิตมฺปิ อวิสฺสชฺชิตํ
โหติ โย วิสฺสชฺเชยฺย อาปตฺติ ถุลฺลจฺจยสฺส โลหกุมฺภี
โลหภาณกํ โลหวารโก โลหกฏาหํ วาสี ผรสุ กุฐารี กุทฺทาโล
นิขาทนํ อิทํ จตุตฺถํ อวิสฺสชฺชิยํ น วิสฺสชฺเชตพฺพํ สงฺเฆน วา
คเณน วา ปุคฺคเลน วา วิสฺสชฺชิตมฺปิ อวิสฺสชฺชิตํ โหติ
โย วิสฺสชฺเชยฺย อาปตฺติ ถุลฺลจฺจยสฺส วลฺลี เวฬุ มุญฺชํ



ปพฺพชํ ติณํ มตฺติกา ทารุภณฺฑํ มตฺติกาภณฺฑํ อิทํ ปญฺจมํ
อวิสฺสชฺชิยํ น วิสฺสชฺเชตพฺพํ สงฺเฆน วา คเณน วา ปุคฺคเลน วา
วิสฺสชฺชิตมฺปิ อวิสฺสชฺชิตํ โหติ โย วิสฺสชฺเชยฺย อาปตฺติ
ถุลฺลจฺจยสฺส อิมานิ โข ภิกฺขเว ปญฺจ อวิสฺสชฺชิยานิ น วิสฺสชฺเชตพฺพานิ
สงฺเฆน วา คเณน วา ปุคฺคเลน วา วิสฺสชฺชิตานิปิ
อวิสฺสชฺชิตานิ โหนฺติ โย วิสฺสชฺเชยฺย อาปตฺติ ถุลฺลจฺจยสฺสาติ
อถโข ภควา สาวตฺถิยํ ยถาภิรนฺตํ วิหริตฺวา เยน
กิฏาคิริ เตน จาริกํ ปกฺกามิ มหตา ภิกฺขุสงฺเฆน สทฺธึ
ปญฺจมตฺเตหิ ภิกฺขุสเตหิ สารีปุตฺตโมคฺคลฺลาเนหิ จ อสฺโสสุํ
โข อสฺสชิปุนพฺพสุกา ภิกฺขู ภควา กิร กิฏาคิรึ อาคจฺฉติ
มหตา ภิกฺขุสงฺเฆน สทฺธึ ปญฺจมตฺเตหิ ภิกฺขุสเตหิ สารีปุตฺตโมคฺคลฺลาเนหิ
จ หนฺท มยํ อาวุโส สพฺพํ สงฺฆิกํ เสนาสนํ ภาเชม
ปาปิจฺฉา สารีปุตฺตโมคฺคลฺลานา ปาปิกานํ อิจฺฉานํ วสํ คตา
น มยํ เตสํ เสนาสนํ ปญฺญาเปสฺสามาติ เต สพฺพํ สงฺฆิกํ
เสนาสนํ ภาเชสุํ อถโข ภควา อนุปุพฺเพน จาริกญฺจรมาโน
เยน กิฏาคิริ ตทวสริ อถโข ภควา สมฺพหุเล ภิกฺขู
อามนฺเตสิ คจฺฉถ ตุเมฺห ภิกฺขเว อสฺสชิปุนพฺพสุเก ภิกฺขู
อุปสงฺกมิตฺวา เอวํ วเทถ ภควา อาวุโส อาคจฺฉติ มหตา
ภิกฺขุสงฺเฆน สทฺธึ ปญฺจมตฺเตหิ ภิกฺขุสเตหิ สารีปุตฺตโมคฺคลฺลาเนหิ



จ ภควโต จ อาวุโส เสนาสนํ ปญฺญาเปถ ภิกฺขุสงฺฆสฺส จ
สารีปุตฺตโมคฺคลฺลานานญฺจาติ เอวมฺภนฺเตติ โข เต ภิกฺขู
ภควโต ปฏิสฺสุตฺวา เยน อสฺสชิปุนพฺพสุกา ภิกฺขู เตนุปสงฺกมึสุ
อุปสงฺกมิตฺวา อสฺสชิปุนพฺพสุเก ภิกฺขู เอตทโวจุํ ภควา อาวุโส
อาคจฺฉติ มหตา ภิกฺขุสงฺเฆน สทฺธึ ปญฺจมตฺเตหิ ภิกฺขุสเตหิ
สารีปุตฺตโมคฺคลฺลาเนหิ จ ภควโต จ อาวุโส เสนาสนํ ปญฺญาเปถ
ภิกฺขุสงฺฆสฺส จ สารีปุตฺตโมคฺคลฺลานานญฺจาติ นตฺถาวุโส สงฺฆิกํ
เสนาสนํ สพฺพํ อเมฺหหิ ภาชิตํ สฺวาคตํ อาวุโส ภควโต
ยสฺมึ วิหาเร ภควา อิจฺฉิสฺสติ ตสฺมึ วิหาเร วสิสฺสติ ปาปิจฺฉา
สารีปุตฺตโมคฺคลฺลานา ปาปิกานํ อิจฺฉานํ วสํ คตา น มยํ เตสํ
เสนาสนํ ปญฺญาเปสฺสามาติ กิมฺปน ตุเมฺห อาวุโส สงฺฆิกํ
เสนาสนํ ภาชิตฺถาติ เอวมาวุโสติ เย เต ภิกฺขู อปฺปิจฺฉา
เป เต อุชฺฌายนฺติ ขียนฺติ วิปาเจนฺติ กถํ หิ นาม
อสฺสชิปุนพฺพสุกา ภิกฺขู สงฺฆิกํ เสนาสนํ ภาเชสฺสนฺตีติ อถโข
เต ภิกฺขู ภควโต เอตมตฺถํ อาโรเจสุํ เป สจฺจํ กิร
ภิกฺขเว อสฺสชิปุนพฺพสุกา ภิกฺขู สงฺฆิกํ เสนาสนํ ภาเชนฺตีติ
สจฺจํ ภควาติ กถํ หิ นาม เต ภิกฺขเว โมฆปุริสา สงฺฆิกํ
เสนาสนํ ภาเชสฺสนฺติ เนตํ ภิกฺขเว อปฺปสนฺนานํ วา ปสาทาย
เป วิครหิตฺวา ธมฺมึ กถํ กตฺวา ภิกฺขู อามนฺเตสิ ปญฺจิมานิ
ภิกฺขเว อเวภงฺคิยานิ น วิภชิตพฺพานิ สงฺเฆน วา คเณน วา


ปุคฺคเลน วา วิภตฺตานิปิ อวิภตฺตานิ โหนฺติ โย วิภเชยฺย
อาปตฺติ ถุลฺลจฺจยสฺส กตมานิ ปญฺจ อาราโม อารามวตฺถุ
อิทํ ปฐมํ อเวภงฺคิยํ น วิภชิตพฺพํ สงฺเฆน วา คเณน วา
ปุคฺคเลน วา วิภตฺตมฺปิ อวิภตฺตํ โหติ โย วิภเชยฺย
อาปตฺติ ถุลฺลจฺจยสฺส วิหาโร วิหารวตฺถุ อิทํ ทุติยํ อเวภงฺคิยํ
น วิภชิตพฺพํ สงฺเฆน วา คเณน วา ปุคฺคเลน วา วิภตฺตมฺปิ
อวิภตฺตํ โหติ โย วิภเชยฺย อาปตฺติ ถุลฺลจฺจยสฺส มญฺโจ
ปีฐํ ภิสี พิมฺโพหนํ อิทํ ตติยํ อเวภงฺคิยํ น วิภชิตพฺพํ สงฺเฆน
วา คเณน วา ปุคฺคเลน วา วิภตฺตมฺปิ อวิภตฺตํ โหติ โย
วิภเชยฺย อาปตฺติ ถุลฺลจฺจยสฺส โลหกุมฺภี โลหภาณกํ โลหวารโก
โลหกฏาหํ วาสี ผรสุ กุฐารี กุทฺทาโล นิขาทนํ อิทํ จตุตฺถํ
อเวภงฺคิยํ น วิภชิตพฺพํ สงฺเฆน วา คเณน วา ปุคฺคเลน
วา วิภตฺตมฺปิ อวิภตฺตํ โหติ โย วิภเชยฺย อาปตฺติ
ถุลฺลจฺจยสฺส วลฺลี เวฬุ มุญฺชํ ปพฺพชํ ติณํ มตฺติกา ทารุภณฺฑํ
มตฺติกาภณฺฑํ อิทํ ปญฺจมํ อเวภงฺคิยํ น วิภชิตพฺพํ สงฺเฆน
วา คเณน วา ปุคฺคเลน วา วิภตฺตมฺปิ อวิภตฺตํ โหติ
โย วิภเชยฺย อาปตฺติ ถุลฺลจฺจยสฺส อิมานิ โข ภิกฺขเว
ปญฺจ อเวภงฺคิยานิ น วิภชิตพฺพานิ สงฺเฆน วา คเณน วา
ปุคฺคเลน วา วิภตฺตานิปิ อวิภตฺตานิ โหนฺติ โย วิภเชยฺย
อาปตฺติ ถุลฺลจฺจยสฺสาติ


อถโข ภควา กิฏาคิริสฺมึ ยถาภิรนฺตํ วิหริตฺวา เยน
อาฬวี เตน จาริกํ ปกฺกามิ อนุปุพฺเพน จาริกญฺจรมาโน
เยน อาฬวี ตทวสริ ตตฺร สุทํ ภควา อาฬวิยํ วิหรติ
อคฺคาฬเว เจติเย
เตน โข ปน สมเยน อาฬวิกา ภิกฺขู เอวรูปานิ
นวกมฺมานิ เทนฺติ ปิณฺฑนิกฺเขปนมตฺเตนปิ นวกมฺมํ เทนฺติ
กุฑฺฑเลปนมตฺเตนปิ นวกมฺมํ เทนฺติ ทฺวารฏฺฐปนมตฺเตนปิ นวกมฺมํ
เทนฺติ อคฺคฬวฏฺฏิกรณมตฺเตนปิ นวกมฺมํ เทนฺติ
อาโลกสนฺธิกรณมตฺเตนปิ นวกมฺมํ เทนฺติ เสตวณฺณกรณมตฺเตนปิ นวกมฺมํ เทนฺติ
กาฬวณฺณกรณมตฺเตนปิ นวกมฺมํ เทนฺติ เครุกปริกมฺมกรณมตฺเตนปิ
นวกมฺมํ เทนฺติ ฉาทนมตฺเตนปิ นวกมฺมํ เทนฺติ พนฺธนมตฺเตนปิ
นวกมฺมํ เทนฺติ ภณฺฑิกาธานมตฺเตนปิ นวกมฺมํ เทนฺติ
ปฏิสงฺขรณมตฺเตนปิ นวกมฺมํ เทนฺติ ปริภณฺฑกรณมตฺเตนปิ
นวกมฺมํ เทนฺติ วีสติวสฺสิกมฺปิ นวกมฺมํ เทนฺติ ตึสวสฺสิกมฺปิ นวกมฺมํ
เทนฺติ ยาวชีวิกมฺปิ นวกมฺมํ เทนฺติ ธูมกาลิกมฺปิ ปริโยสิตํ วิหารํ
นวกมฺมํ เทนฺติ เย เต ภิกฺขู อปฺปิจฺฉา เป เต อุชฺฌายนฺติ
ขียนฺติ วิปาเจนฺติ กถํ หิ นาม อาฬวิกา ภิกฺขู เอวรูปานิ
นวกมฺมํ ทสฺสนฺติ ปิณฺฑนิกฺเขปนมตฺเตนปิ นวกมฺมํ ทสฺสนฺติ
กุฑฺฑเลปนมตฺเตนปิ นวกมฺมํ ทสฺสนฺติ ทฺวารฏฺฐปนมตฺเตนปิ นวกมฺมํ



ทสฺสนฺติ อคฺคฬวฏฺฏิกรณมตฺเตนปิ นวกมฺมํ ทสฺสนฺติ
อาโลกสนฺธิกรณมตฺเตนปิ นวกมฺมํ ทสฺสนฺติ เสตวณฺณกรณมตฺเตนปิ นวกมฺมํ
ทสฺสนฺติ กาฬวณฺณกรณมตฺเตนปิ นวกมฺมํ ทสฺสนฺติ
เครุกปริกมฺมกรณมตฺเตนปิ นวกมฺมํ ทสฺสนฺติ ฉาทนมตฺเตนปิ นวกมฺมํ
ทสฺสนฺติ พนฺธนมตฺเตนปิ นวกมฺมํ ทสฺสนฺติ ภณฺฑิกาธานมตฺเตนปิ
นวกมฺมํ ทสฺสนฺติ ขณฺฑผุลฺลปฏิสงฺขรณมตฺเตนปิ นวกมฺมํ ทสฺสนฺติ
ปริภณฺฑกรณมตฺเตนปิ นวกมฺมํ ทสฺสนฺติ วีสติวสฺสิกมฺปิ นวกมฺมํ
ทสฺสนฺติ ตึสวสฺสิกมฺปิ นวกมฺมํ ทสฺสนฺติ ยาวชีวิกมฺปิ นวกมฺมํ
ทสฺสนฺติ ธูมกาลิกมฺปิ ปริโยสิตํ วิหารํ นวกมฺมํ ทสฺสนฺตีติ
อถโข เต ภิกฺขู ภควโต เอตมตฺถํ อาโรเจสุํ เป สจฺจํ
กิร ภิกฺขเว เป สจฺจํ ภควาติ เป วิครหิตฺวา ธมฺมึ
กถํ กตฺวา ภิกฺขู อามนฺเตสิ น ภิกฺขเว ปิณฺฑนิกฺเขปนมตฺเตน
นวกมฺมํ ทาตพฺพํ น กุฑฺฑเลปนมตฺเตน นวกมฺมํ ทาตพฺพํ น
ทฺวารฏฺฐปนมตฺเตน นวกมฺมํ ทาตพฺพํ น อคฺคฬวฏฺฏิกรณมตฺเตน
นวกมฺมํ ทาตพฺพํ น อาโลกสนฺธิกรณมตฺเตน นวกมฺมํ ทาตพฺพํ
น เสตวณฺณกรณมตฺเตน นวกมฺมํ ทาตพฺพํ น
กาฬวณฺณกรณมตฺเตน นวกมฺมํ ทาตพฺพํ น เครุกปริกมฺมกรณมตฺเตน นวกมฺมํ
ทาตพฺพํ น ฉาทนมตฺเตน นวกมฺมํ ทาตพฺพํ น พนฺธนมตฺเตน
นวกมฺมํ ทาตพฺพํ น ภณฺฑิกาธานมตฺเตน นวกมฺมํ ทาตพฺพํ
น ขณฺฑผุลฺลปฏิสงฺขรณมตฺเตน นวกมฺมํ ทาตพฺพํ น


ปริภณฺฑกรณมตฺเตน นวกมฺมํ ทาตพฺพํ น วีสติวสฺสิกํ นวกมฺมํ ทาตพฺพํ
น ตึสวสฺสิกํ นวกมฺมํ ทาตพฺพํ น ยาวชีวิกํ นวกมฺมํ ทาตพฺพํ
น ธูมกาลิกํ ปริโยสิตํ วิหารํ นวกมฺมํ ทาตพฺพํ โย ทเทยฺย
อาปตฺติ ทุกฺกฏสฺส อนุชานามิ ภิกฺขเว อกตํ วา วิหารํ
วิปฺปกตํ วา นวกมฺมํ ทาตุํ ขุทฺทเก วิหาเร กมฺมํ โอโลเกตฺวา
ฉปฺปญฺจวสฺสิกํ นวกมฺมํ ทาตุํ อฑฺฒโยเค กมฺมํ โอโลเกตฺวา
สตฺตฏฺฐวสฺสิกํ นวกมฺมํ ทาตุํ มหลฺลเก วิหาเร ปาสาเท วา
กมฺมํ โอโลเกตฺวา ทสทฺวาทสวสฺสิกํ นวกมฺมํ ทาตุนฺติ
เตน โข ปน สมเยน ภิกฺขู สพฺพํ วิหารํ นวกมฺมํ
เทนฺติ ภควโต เอตมตฺถํ อาโรเจสุํ น ภิกฺขเว สพฺเพ
วิหาเร นวกมฺมํ ทาตพฺพํ โย ทเทยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู เอกสฺส เทฺว นวกมฺเม
เทนฺติ ภควโต เอตมตฺถํ อาโรเจสุํ น ภิกฺขเว เอกสฺส
เทฺว ทาตพฺพา โย ทเทยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู นวกมฺมํ คเหตฺวา อญฺญํ
วาเสนฺติ ภควโต เอตมตฺถํ อาโรเจสุํ น ภิกฺขเว นวกมฺมํ
คเหตฺวา อญฺโญ วาเสตพฺโพ โย วาเสยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู นวกมฺมํ คเหตฺวา




สงฺฆิกํ ปฏิพาหนฺติ ภควโต เอตมตฺถํ อาโรเจสุํ น ภิกฺขเว
นวกมฺมํ คเหตฺวา สงฺฆิกํ ปฏิพาหิตพฺพํ โย ปฏิพาเหยฺย อาปตฺติ
ทุกฺกฏสฺส อนุชานามิ ภิกฺขเว เอกํ วรเสยฺยํ คเหตุนฺติ
เตน โข ปน สมเยน ภิกฺขู นิสฺสีเม ฐิตสฺส นวกมฺมํ
เทนฺติ ภควโต เอตมตฺถํ อาโรเจสุํ น ภิกฺขเว นิสฺสีเม
ฐิตสฺส นวกมฺมํ ทาตพฺพํ โย ทเทยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู นวกมฺมํ คเหตฺวา
สพฺพกาลํ ปฏิพาหนฺติ ภควโต เอตมตฺถํ อาโรเจสุํ น ภิกฺขเว
นวกมฺมํ คเหตฺวา สพฺพกาลํ ปฏิพาหิตพฺพํ โย ปฏิพาเหยฺย
อาปตฺติ ทุกฺกฏสฺส อนุชานามิ ภิกฺขเว วสฺสานํ เตมาสํ ปฏิพาหิตุํ
อุตุกาลํ น ปฏิพาหิตุนฺติ
เตน โข ปน สมเยน ภิกฺขู นวกมฺมํ คเหตฺวา
ปกฺกมนฺติปิ วิพฺภมนฺติปิ กาลํปิ กโรนฺติ สามเณราปิ ปฏิชานนฺติ
สิกฺขํ ปจฺจกฺขาตกาปิ ปฏิชานนฺติ อนฺติมวตฺถุํ อชฺฌาปนฺนกาปิ
ปฏิชานนฺติ อุมฺมตฺตกาปิ ปฏิชานนฺติ ขิตฺตจิตฺตาปิ ปฏิชานนฺติ
เวทนฏฺฏาปิ ปฏิชานนฺติ อาปตฺติยา อทสฺสเน อุกฺขิตฺตกาปิ ปฏิชานนฺติ
อาปตฺติยา อปฺปฏิกมฺเม อุกฺขิตฺตกาปิ ปฏิชานนฺติ ปาปิกาย ทิฏฺฐิยา
อปฺปฏินิสฺสคฺเค อุกฺขิตฺตกาปิ ปฏิชานนฺติ ปณฺฑกาปิ ปฏิชานนฺติ
เถยฺยสํวาสกาปิ ปฏิชานนฺติ ติตฺถิยปกฺกนฺตกาปิ ปฏิชานนฺติ
ติรจฺฉานคตาปิ ปฏิชานนฺติ มาตุฆาตกาปิ ปฏิชานนฺติ ปิตุฆาตกาปิ


ปฏิชานนฺติ อรหนฺตฆาตกาปิ ปฏิชานนฺติ ภิกฺขุนีทูสกาปิ ปฏิชานนฺติ
สงฺฆเภทกาปิ ปฏิชานนฺติ โลหิตุปฺปาทกาปิ ปฏิชานนฺติ
อุภโตพฺยญฺชนกาปิ ปฏิชานนฺติ ภควโต เอตมตฺถํ อาโรเจสุํ
อิธ ปน ภิกฺขเว ภิกฺขุ นวกมฺมํ คเหตฺวา ปกฺกมติ
มา สงฺฆสฺส หายีติ อญฺญสฺส ทาตพฺพํ อิธ ปน ภิกฺขเว
ภิกฺขุ นวกมฺมํ คเหตฺวา วิพฺภมติ กาลํ กโรติ สามเณโร ปฏิชานาติ
สิกฺขํ ปจฺจกฺขาตโก ปฏิชานาติ อนฺติมวตฺถุํ อชฺฌาปนฺนโก ปฏิชานาติ
อุมฺมตฺตโก ปฏิชานาติ ขิตฺตจิตฺโต ปฏิชานาติ เวทนฏฺโฏ
ปฏิชานาติ อาปตฺติยา อทสฺสเน อุกฺขิตฺตโก ปฏิชานาติ อาปตฺติยา
อปฺปฏิกมฺเม อุกฺขิตฺตโก ปฏิชานาติ ปาปิกาย ทิฏฺฐิยา อปฺปฏินิสฺสคฺเค
อุกฺขิตฺตโก ปฏิชานาติ ปณฺฑโก ปฏิชานาติ เถยฺยสํวาสโก
ปฏิชานาติ ติตฺถิยปกฺกนฺตโก ปฏิชานาติ ติรจฺฉานคโต ปฏิชานาติ
มาตุฆาตโก ปฏิชานาติ ปิตุฆาตโก ปฏิชานาติ อรหนฺตฆาตโก
ปฏิชานาติ ภิกฺขุนีทูสโก ปฏิชานาติ สงฺฆเภทโก ปฏิชานาติ
โลหิตุปฺปาทโก ปฏิชานาติ อุภโตพฺยญฺชนโก ปฏิชานาติ มา
สงฺฆสฺส หายีติ อญฺญสฺส ทาตพฺพํ
อิธ ปน ภิกฺขเว ภิกฺขุ นวกมฺมํ คเหตฺวา วิปฺปกเต
ปกฺกมติ มา สงฺฆสฺส หายีติ อญฺญสฺส ทาตพฺพํ อิธ ปน
ภิกฺขเว ภิกฺขุ นวกมฺมํ คเหตฺวา วิปฺปกเต วิพฺภมติ กาลํ
กโรติ เป อุภโตพฺยญฺชนโก ปฏิชานาติ มา สงฺฆสฺส


หายีติ อญฺญสฺส ทาตพฺพํ
อิธ ปน ภิกฺขเว ภิกฺขุ นวกมฺมํ คเหตฺวา ปริโยสิเต
ปกฺกมติ ตสฺเสเวตํ
อิธ ปน ภิกฺขเว ภิกฺขุ นวกมฺมํ คเหตฺวา ปริโยสิเต
วิพฺภมติ กาลํ กโรติ สามเณโร ปฏิชานาติ สิกฺขํ ปจฺจกฺขาตโก
ปฏิชานาติ อนฺติมวตฺถุํ อชฺฌาปนฺนโก ปฏิชานาติ สงฺโฆ สามี
อิธ ปน ภิกฺขเว ภิกฺขุ นวกมฺมํ คเหตฺวา ปริโยสิเต
อุมฺมตฺตโก ปฏิชานาติ ขิตฺตจิตฺโต ปฏิชานาติ เวทนฏฺโฏ ปฏิชานาติ
อาปตฺติยา อทสฺสเน อุกฺขิตฺตโก ปฏิชานาติ อาปตฺติยา อปฺปฏิกมฺเม
อุกฺขิตฺตโก ปฏิชานาติ ปาปิกาย ทิฏฺฐิยา อปฺปฏินิสฺสคฺเค อุกฺขิตฺตโก
ปฏิชานาติ ตสฺเสเวตํ
อิธ ปน ภิกฺขเว ภิกฺขุ นวกมฺมํ คเหตฺวา ปริโยสิเต
ปณฺฑโก ปฏิชานาติ เถยฺยสํวาสโก ปฏิชานาติ ติตฺถิยปกฺกนฺตโก
ปฏิชานาติ ติรจฺฉานคโต ปฏิชานาติ มาตุฆาตโก ปฏิชานาติ
ปิตุฆาตโก ปฏิชานาติ อรหนฺตฆาตโก ปฏิชานาติ ภิกฺขุนีทูสโก
ปฏิชานาติ สงฺฆเภทโก ปฏิชานาติ โลหิตุปฺปาทโก ปฏิชานาติ
อุภโตพฺยญฺชนโก ปฏิชานาติ สงฺโฆ สามีติ
เตน โข ปน สมเยน ภิกฺขู อญฺญตรสฺส อุปาสกสฺส
วิหารปริโภคํ เสนาสนํ อญฺญตฺร ปริภุญฺชนฺติ อถโข โส
อุปาสโก อุชฺฌายติ ขียติ วิปาเจติ กถํ หิ นาม ภทฺทนฺตา


อญฺญตฺร ปริโภคํ อญฺญตฺร ปริภุญฺชิสฺสนฺตีติ ภควโต เอตมตฺถํ
อาโรเจสุํ น ภิกฺขเว อญฺญตฺร ปริโภโค อญฺญตฺร
ปริภุญฺชิตพฺโพ โย ปริภุญฺเชยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู อุโปสถคฺคํปิ สนฺนิสชฺชํปิ
ปริหริตุํ กุกฺกุจฺจายนฺตา ฉมายํ นิสีทนฺติ คตฺตานิปิ จีวรานิปิ
ปํสุกิตานิ โหนฺติ ภควโต เอตมตฺถํ อาโรเจสุํ อนุชานามิ
ภิกฺขเว ตาวกาลิกํ หริตุนฺติ
เตน โข ปน สมเยน สงฺฆสฺส มหาวิหาโร อุทฺริยติ
ภิกฺขู กุกฺกุจฺจายนฺตา เสนาสนํ นาภิหรนฺติ ภควโต เอตมตฺถํ
อาโรเจสุํ อนุชานามิ ภิกฺขเว คุตฺตตฺถาย หริตุนฺติ
เตน โข ปน สมเยน สงฺฆสฺส เสนาสนปริกฺขาริโก
มหคฺโฆ กมฺพโล อุปฺปนฺโน โหติ ภควโต เอตมตฺถํ อาโรเจสุํ
อนุชานามิ ภิกฺขเว ผาติกมฺมตฺถาย ปริวตฺเตตุนฺติ
เตน โข ปน สมเยน สงฺฆสฺส เสนาสนปริกฺขาริกํ
มหคฺฆํ ทุสฺสํ อุปฺปนฺนํ โหติ ภควโต เอตมตฺถํ อาโรเจสุํ
อนุชานามิ ภิกฺขเว ผาติกมฺมตฺถาย ปริวตฺเตตุนฺติ
เตน โข สมเยน สงฺฆสฺส อจฺฉจมฺมํ อุปฺปนฺนํ
โหติ ภควโต เอตมตฺถํ อาโรเจสุํ อนุชานามิ ภิกฺขเว
ปาทปุญฺฉนึ กาตุนฺติ
เตน โข สมเยน สงฺฆสฺส จกฺกลี อุปฺปนฺนา




โหติ ภควโต เอตมตฺถํ อาโรเจสุํ อนุชานามิ ภิกฺขเว
ปาทปุญฺฉนึ กาตุนฺติ
เตน โข ปน สมเยน สงฺฆสฺส โจฬกํ อุปฺปนฺนํ โหติ
ภควโต เอตมตฺถํ อาโรเจสุํ อนุชานามิ ภิกฺขเว ปาทปุญฺฉนึ
กาตุนฺติ
เตน โข ปน สมเยน ภิกฺขู อโธเตหิ ปาเทหิ เสนาสนํ
อกฺกมนฺติ เสนาสนํ ทุสฺสติ ภควโต เอตมตฺถํ อาโรเจสุํ
น ภิกฺขเว อโธเตหิ ปาเทหิ เสนาสนํ อกฺกมิตพฺพํ โย อกฺกเมยฺย
อาปตฺติ ทุกฺกฏสฺสาติ
เตน โข ปน สมเยน ภิกฺขู อลฺเลหิ ปาเทหิ เสนาสนํ
อกฺกมนฺติ เสนาสนํ ทุสฺสติ ภควโต เอตมตฺถํ อาโรเจสุํ
น ภิกฺขเว อลฺเลหิ ปาเทหิ เสนาสนํ อกฺกมิตพฺพํ โย อกฺกเมยฺย
อาปตฺติ ทุกฺกฏสฺสาติ
เตน โข ปน สมเยน ภิกฺขู สอุปาหนา เสนาสนํ
อกฺกมนฺติ เสนาสนํ ทุสฺสติ ภควโต เอตมตฺถํ อาโรเจสุํ
น ภิกฺขเว สอุปาหเนน เสนาสนํ อกฺกมิตพฺพํ โย อกฺกเมยฺย
อาปตฺติ ทุกฺกฏสฺสาติ
เตน โข ปน สมเยน ภิกฺขู ปริกมฺมกตาย ภูมิยา
นุฏฺฐหนฺติ วณฺโณ ทุสฺสติ ภควโต เอตมตฺถํ อาโรเจสุํ



น ภิกฺขเว ปริกมฺมกตาย ภูมิยา นุฏฺฐหิตพฺพํ โย นุฏฺฐเหยฺย
อาปตฺติ ทุกฺกฏสฺส อนุชานามิ ภิกฺขเว เขฬมลฺลกนฺติ
เตน โข ปน สมเยน มญฺจปาทาปิ ปีฐปาทาปิ
ปริกมฺมกตํ ภูมึ วิลิขนฺติ ภควโต เอตมตฺถํ อาโรเจสุํ
อนุชานามิ ภิกฺขเว โจฬเกน ปลิเวเฐตุนฺติ
เตน โข ปน สมเยน ภิกฺขู ปริกมฺมกตํ ภิตฺตึ
อปสฺเสนฺติ วณฺโณ ทุสฺสติ ภควโต เอตมตฺถํ อาโรเจสุํ
น ภิกฺขเว ปริกมฺมกตา ภิตฺติ อปสฺเสตพฺพา โย อปสฺเสยฺย
อาปตฺติ ทุกฺกฏสฺส อนุชานามิ ภิกฺขเว อปสฺเสนผลกนฺติ
อปสฺเสนผลกํ เหฏฺฐโต ภูมึ วิลิขติ อุปริโต ภิตฺติญฺจ ภควโต
เอตมตฺถํ อาโรเจสุํ อนุชานามิ ภิกฺขเว เหฏฺฐโต จ อุปริโต
จ โจฬเกน ปลิเวเฐตุนฺติ
เตน โข ปน สมเยน ภิกฺขู โธตปาทกา นิปชฺชิตุํ
กุกฺกุจฺจายนฺติ ภควโต เอตมตฺถํ อาโรเจสุํ อนุชานามิ
ภิกฺขเว ปจฺจตฺถริตฺวา นิปชฺชิตุนฺติ
อถโข ภควา อาฬวิยํ ยถาภิรนฺตํ วิหริตฺวา เยน
ราชคหํ เตน จาริกํ ปกฺกามิ อนุปุพฺเพน จาริกํ จรมาโน
เยน ราชคหํ ตทวสริ ตตฺร สุทํ ภควา ราชคเห วิหรติ
เวฬุวเน กลนฺทกนิวาเป



เตน โข ปน สมเยน ราชคหํ ทุพฺภิกฺขํ โหติ
มนุสฺสา น สกฺโกนฺติ สงฺฆภตฺตํ กาตุํ อิจฺฉนฺติ อุทฺเทสภตฺตํ
นิมนฺตนํ สลากภตฺตํ ปกฺขิกํ อุโปสถิกํ ปาฏิปทิกํ กาตุํ ภควโต
เอตมตฺถํ อาโรเจสุํ อนุชานามิ ภิกฺขเว สงฺฆภตฺตํ อุทฺเทสภตฺตํ
นิมนฺตนํ สลากภตฺตํ ปกฺขิกํ อุโปสถิกํ ปาฏิปทิกนฺติ
เตน โข ปน สมเยน ฉพฺพคฺคิยา ภิกฺขู อตฺตโน
วรภตฺตานิ คเหตฺวา ลามกานิ ภตฺตานิ ภิกฺขูนํ เทนฺติ ภควโต
เอตมตฺถํ อาโรเจสุํ อนุชานามิ ภิกฺขเว ปญฺจหงฺเคหิ สมนฺนาคตํ
ภิกฺขุํ ภตฺตุทฺเทสกํ สมฺมนฺนิตุํ โย น ฉนฺทาคตึ คจฺเฉยฺย น
โทสาคตึ คจฺเฉยฺย น โมหาคตึ คจฺเฉยฺย น ภยาคตึ คจฺเฉยฺย
อุทฺทิฏฺฐานุทฺทิฏฺฐญฺจ ชาเนยฺย
เอวญฺจ ปน ภิกฺขเว สมฺมนฺนิตพฺโพ ปฐมํ ภิกฺขุ
ยาจิตพฺโพ ยาจิตฺวา พฺยตฺเตน ภิกฺขุนา ปฏิพเลน สงฺโฆ
ญาเปตพฺโพ สุณาตุ เม ภนฺเต สงฺโฆ ยทิ สงฺฆสฺส ปตฺตกลฺลํ
สงฺโฆ อิตฺถนฺนามํ ภิกฺขุํ ภตฺตุทฺเทสกํ สมฺมนฺเนยฺย เอสา
ญตฺติ สุณาตุ เม ภนฺเต สงฺโฆ สงฺโฆ อิตฺถนฺนามํ ภิกฺขุํ
ภตฺตุทฺเทสกํ สมฺมนฺนติ ยสฺสายสฺมโต ขมติ อิตฺถนฺนามสฺส ภิกฺขุโน
ภตฺตุทฺเทสกสฺส สมฺมติ โส ตุณฺหสฺส ยสฺส นกฺขมติ โส
ภาเสยฺย สมฺมโต สงฺเฆน อิตฺถนฺนาโม ภิกฺขุ ภตฺตุทฺเทสโก



ขมติ สงฺฆสฺส ตสฺมา ตุณฺหี เอวเมตํ ธารยามีติ
อถโข ภตฺตุทฺเทสกานํ ภิกฺขูนํ เอตทโหสิ กถํ นุ
โข ภตฺตํ อุทฺทิสิตพฺพนฺติ ภควโต เอตมตฺถํ อาโรเจสุํ
อนุชานามิ ภิกฺขเว สลากาย วา ปฏิกาย วา อุปนิพนฺธิตฺวา
โอมุญฺจิตฺวา ภตฺตํ อุทฺทิสิตุนฺติ
เตน โข ปน สมเยน สงฺฆสฺส เสนาสนปญฺญาปโก
น โหติ เป ภณฺฑาคาริโก น โหติ เป จีวรปฏิคฺคาหโก
น โหติ เป จีวรภาชโก น โหติ เป ยาคุภาชโก น
โหติ เป ผลภาชโก น โหติ เป ขชฺชกภาชโก น
โหติ ขชฺชกํ อภาชิยมานํ นสฺสติ ภควโต เอตมตฺถํ
อาโรเจสุํ อนุชานามิ ภิกฺขเว ปญฺจหงฺเคหิ สมนฺนาคตํ ภิกฺขุํ
ขชฺชกภาชกํ สมฺมนฺนิตุํ โย น ฉนฺทาคตึ คจฺเฉยฺย น โทสาคตึ
คจฺเฉยฺย น โมหาคตึ คจฺเฉยฺย น ภยาคตึ คจฺเฉยฺย
ภาชิตาภาชิตญฺจ ชาเนยฺย
เอวญฺจ ปน ภิกฺขเว สมฺมนฺนิตพฺโพ ปฐมํ ภิกฺขุ
ยาจิตพฺโพ ยาจิตฺวา พฺยตฺเตน ภิกฺขุนา ปฏิพเลน สงฺโฆ
ญาเปตพฺโพ สุณาตุ เม ภนฺเต สงฺโฆ ยทิ สงฺฆสฺส ปตฺตกลฺลํ
สงฺโฆ อิตฺถนฺนามํ ภิกฺขุํ ขชฺชกภาชกํ สมฺมนฺเนยฺย เอสา ญตฺติ
สุณาตุ เม ภนฺเต สงฺโฆ สงฺโฆ อิตฺถนฺนามํ ภิกฺขุํ ขชฺชกภาชกํ



สมฺมนฺนติ ยสฺสายสฺมโต ขมติ อิตฺถนฺนามสฺส ภิกฺขุโน
ขชฺชกภาชกสฺส สมฺมติ โส ตุณฺหสฺส ยสฺส นกฺขมติ โส ภาเสยฺย
สมฺมโต สงฺเฆน อิตฺถนฺนาโม ภิกฺขุ ขชฺชกภาชโก ขมติ สงฺฆสฺส
ตสฺมา ตุณฺหี เอวเมตํ ธารยามีติ
เตน โข ปน สมเยน สงฺฆสฺส ภณฺฑาคาเร อปฺปมตฺตโก
ปริกฺขาโร อุสฺสนฺโน โหติ ภควโต เอตมตฺถํ อาโรเจสุํ
อนุชานามิ ภิกฺขเว ปญฺจหงฺเคหิ สมนฺนาคตํ ภิกฺขุํ อปฺปมตฺตกวิสฺสชฺชกํ
สมฺมนฺนิตุํ โย น ฉนฺทาคตึ คจฺเฉยฺย น โทสาคตึ
คจฺเฉยฺย น โมหาคตึ คจฺเฉยฺย น ภยาคตึ คจฺเฉยฺย
วิสฺสชฺชิตาวิสฺสชฺชิตญฺจ ชาเนยฺย
เอวญฺจ ปน ภิกฺขเว สมฺมนฺนิตพฺโพ ปฐมํ ภิกฺขุ
ยาจิตพฺโพ ยาจิตฺวา พฺยตฺเตน ภิกฺขุนา ปฏิพเลน สงฺโฆ
ญาเปตพฺโพ สุณาตุ เม ภนฺเต สงฺโฆ ยทิ สงฺฆสฺส ปตฺตกลฺลํ
สงฺโฆ อิตฺถนฺนามํ ภิกฺขุํ อปฺปมตฺตกวิสฺสชฺชกํ สมฺมนฺเนยฺย
เอสา ญตฺติ สุณาตุ เม ภนฺเต สงฺโฆ สงฺโฆ อิตฺถนฺนามํ
ภิกฺขุํ อปฺปมตฺตกวิสฺสชฺชกํ สมฺมนฺนติ ยสฺสายสฺมโต ขมติ
อิตฺถนฺนามสฺส ภิกฺขุโน อปฺปมตฺตกวิสฺสชฺชกสฺส สมฺมติ โส
ตุณฺหสฺส ยสฺส นกฺขมติ โส ภาเสยฺย สมฺมโต สงฺเฆน
อิตฺถนฺนาโม ภิกฺขุ อปฺปมตฺตกวิสฺสชฺชโก ขมติ สงฺฆสฺส ตสฺมา



ตุณฺหี เอวเมตํ ธารยามีติ
เตน อปฺปมตฺตกวิสฺสชฺชเกน ภิกฺขุนา เอกา สูจิ
ทาตพฺพา สตฺถกํ ทาตพฺพํ อุปาหนา ทาตพฺพา กายพนฺธนํ
ทาตพฺพํ อํสวทฺธโก ทาตพฺโพ ปริสฺสาวนํ ทาตพฺพํ
ธมฺมกรโก ทาตพฺโพ กุสิ ทาตพฺพา อฑฺฒกุสิ ทาตพฺพา
มณฺฑลํ ทาตพฺพํ อฑฺฒมณฺฑลํ ทาตพฺพํ อนุวาโต ทาตพฺโพ
ปริภณฺฑํ ทาตพฺพํ สเจ โหติ สงฺฆสฺส สปฺปิ วา เตลํ วา มธุ วา
ผาณิตํ วา สกึ ปฏิสายิตุํ ทาตพฺพํ สเจ ปุนปิ อตฺโถ โหติ
ปุนปิ ทาตพฺพํ สเจ ปุนปิ อตฺโถ โหติ ปุนปิ ทาตพฺพนฺติ
เตน โข ปน สมเยน สงฺฆสฺส สาฏิยคาหาปโก น
โหติ เป ปตฺตคาหาปโก น โหติ เป อารามิกเปสโก
น โหติ เป สามเณรเปสโก น โหติ สามเณรา อเปสิยมานา
กมฺมํ น กโรนฺติ ภควโต เอตมตฺถํ อาโรเจสุํ อนุชานามิ
ภิกฺขเว ปญฺจหงฺเคหิ สมนฺนาคตํ ภิกฺขุํ สามเณรเปสกํ สมฺมนฺนิตุํ
โย น ฉนฺทาคตึ คจฺเฉยฺย น โทสาคตึ คจฺเฉยฺย น โมหาคตึ
คจฺเฉยฺย น ภยาคตึ คจฺเฉยฺย เปสิตาเปสิตญฺจ ชาเนยฺย
เอวญฺจ ปน ภิกฺขเว สมฺมนฺนิตพฺโพ ปฐมํ ภิกฺขุ
ยาจิตพฺโพ ยาจิตฺวา พฺยตฺเตน ภิกฺขุนา ปฏิพเลน สงฺโฆ
ญาเปตพฺโพ สุณาตุ เม ภนฺเต สงฺโฆ ยทิ สงฺฆสฺส ปตฺตกลฺลํ



สงฺโฆ อิตฺถนฺนามํ ภิกฺขุํ สามเณรเปสกํ สมฺมนฺเนยฺย เอสา
ญตฺติ สุณาตุ เม ภนฺเต สงฺโฆ สงฺโฆ อิตฺถนฺนามํ ภิกฺขุํ
สามเณรเปสกํ สมฺมนฺนติ ยสฺสายสฺมโต ขมติ อิตฺถนฺนามสฺส
ภิกฺขุโน สามเณรเปสกสฺส สมฺมติ โส ตุณฺหสฺส ยสฺส นกฺขมติ
โส ภาเสยฺย สมฺมโต สงฺเฆน อิตฺถนฺนาโม ภิกฺขุ สามเณรเปสโก
ขมติ สงฺฆสฺส ตสฺมา ตุณฺหี เอวเมตํ ธารยามีติ
ภาณวารํ นิฏฺฐิตํ ตติยํ
เสนาสนกฺขนฺธกํ นิฏฺฐิตํ ฉฏฺฐํ

ตสฺสุทฺทานํ
วิหารํ พุทฺธเสฏฺเฐน อปญฺญตฺตํ ตทา อหุ
ตหํ ตหํ นิกฺขมนฺติ วาสา เต ชินสาวกา
เต เสฏฺฐี คหปติ ทิสฺวา ภิกฺขูนํ อิทมพฺรวิ
การาเปยฺยํ วเสยฺยาถ ปฏิปุจฺฉึสุ นายกํ
วิหารํ อฑฺฒโยคญฺจ ปาสาทํ หมฺมิยํ คุหํ
ปญฺจเลณํ อนุญฺญาสิ วิหาเร เสฏฺฐิ การยิ
ชโน วิหารํ กาเรติ อกวาฏํ อสํวุตํ
กวาฏํ ปิฏฺฐสงฺฆาฏํ อุทุกฺขลญฺจ อุตฺตริ



อาวิญฺฉนฉิทฺทํ รชฺชุํ วฏฺฏิญฺจ กปิสีสกํ
สูจิ ฆฏิ ตาลฉิทฺทํ โลหกฏฺฐวิสาณกํ
ยนฺตกํ สูจิกญฺเจว ฉทนํ อุลฺลิตฺเตน จ
เวทิกํ ชาลสลากญฺจ จกฺกลิ สนฺถเรน จ
มิฒิ วิทลมญฺจญฺจ โสสานิกมสารโก
พุนฺทิ กุฬิรปาทญฺจ อาหจฺจาสนฺทิ อุจฺจโก
สตฺตงฺคา จ ภทฺทปีฐํ ปีฐิเกฬกปาทกํ
อามลา ผลกา โกจฺฉา ปลาลปีฐเมว จ
อุจฺเจ จ อหิ ปาทานิ อฏฺฐงฺคุลกปาทกา
สุตฺตํ อฏฺฐปทํ โจฬํ ตูลิกํ อฑฺฒกายิกํ
คิรคฺโค ภิสิโย จาปิ ทุสฺสํ เสนาสเน จ ยํ
โอนทฺธํ เหฏฺฐา ปตติ อุปฺปาเฏตฺวา หรนฺติ จ
ภิตฺตึ จ หตฺถภิตฺตึ จ อนุญฺญาสิ จ ติตฺถิยา
เสตกาฬวิหาเร จาปิ ถุสํ สณฺหญฺจ มตฺติกํ
อิกฺกาสํ ปาณิกํ กุณฺฑํ สาสปํ สิตฺถเตลกํ
อุสฺสนฺเน ปจฺจุทฺธริตุํ ผรุสํ ลณฺฑุมตฺติกํ







อิกฺกาสํ ปฏิภาณญฺจ นีจา จโย จ อารุหํ
ปริปตนฺติ อาฬกา อฑฺฒกุฑฺฑํ ตโย ปุน
ขุทฺทเก กุฑฺฑปาโท จ โอวสฺสติ จ วิสฺสรํ
ขีลํ จีวรวํสา จ อาลินฺทํ กิฏิเกน จ
อาลมฺพนํ ติณจุณฺณํ เหฏฺฐามคฺเค นยํ กเร
อชฺโฌกาเส โอตปฺปติ สาลํ เหฏฺฐา จ ภาชนํ
วิหาโร โกฏฺฐโก เจว ปริเวณคฺคิสาลกํ
อาราเม จ ปุน โกฏฺเฐ เหฏฺฐา เจว นยํ กเร
สุธํ อนาถปิณฺฑิ จ สทฺโธ สีตวนํ อคา
ทิฏฺฐธมฺโม นิมนฺเตสิ สห สงฺเฆน นายกํ
อาณาเปสนฺตรามคฺเค อารามํ การยิ คโณ
เวสาลิยํ นวกมฺมํ ปุรโต จ ปริคฺคหุํ
โก อรหติ ภตฺตคฺคํ ติตฺติรญฺจ อวนฺทิยา
ปริคฺคหิตนฺตรฆเร ตูโล สาวตฺถิ โอสริ
ปติฏฺฐาเปสิ อารามํ ภตฺตคฺเค จ โกลาหลํ
คิลานา วรเสยฺยา จ เลสา สตฺตรสา ตหึ
เกน นุ โข กถํ นุ โข วิหารคฺเคน ภาชยิ






ปริเวณานุภาคญฺจ อกามา ภาค โน ทเท
นิสฺสีมํ สพฺพกาลญฺจ คาหา เสนาสเน ตโย
อุปนนฺโท จ วณฺเณสิ ฐิตกา สมอาสนา
สมานาสนิกา ภินฺทึสุ ติวคฺคา จ ทุวคฺคิกา
อสมานาสนิกา ทีฆํ สาลินฺทํ ปริภุญฺชิตุํ
อยฺยิกา จ อวิทูเร ภาชิตญฺจ กิฏาคิริ
วาฬวี ปิณฺฑกกุฑฺเฑหิ ทฺวารอคฺคฬวฏฺฏิกา
อาโลกเสตกาฬญฺจ เครุจฺฉาทนพนฺธนา
ภณฺฑิขณฺฑปริภณฺฑํ วีส ตึสา จ กาลิกา
โอสิเต อกตํ วิปฺปํ ขุทฺเท ฉปฺปญฺจวสฺสิกํ
อฑฺฒโยเค จ สตฺตฏฺฐ มหลฺลเก ทส ทฺวาทส
สพฺพํ วิหารํ เอกสฺส อญฺญํ วาเสนฺติ สงฺฆิกํ
นิสฺสีมํ สพฺพกาลญฺจ ปกฺกม วิพฺภมนฺติ จ
กาลญฺจ สามเณรญฺจ สิกฺขาปจฺจกฺขอนฺติมํ
อุมฺมตฺตกา ขิตฺตจิตฺตา เวทนาปตฺติทสฺสนา
อปฺปฏิกมฺมํ ทิฏฺฐิยา ปณฺฑกา เถยฺยติตฺถิยา
ติรจฺฉานมาตุปิตุ อรหนฺตา จ ทูสกา
เภทกา โลหิตุปฺปาทา อุภโต จาปิ พฺยญฺชนา
มา สงฺฆสฺส ปริหายิ กมฺมํ อญฺญสฺส ทาตเว
วิปฺปกเต จ อญฺญสฺส กเต ตสฺเสว ปกฺกเม





วิพฺภมติ กาลกโต สามเณโร จ ชายติ
ปจฺจกฺขาโต จ สิกฺขาย อนฺติมชฺฌาปนฺโน ยทิ
สงฺโฆ ว สามิโก โหติ อุมฺมตฺตขิตฺตเวทนา
อทสฺสนาปฺปฏิกมฺเม ทิฏฺฐิ ตสฺเสว โหติ ตํ
ปณฺฑโก เถยฺยติตฺถี จ ติรจฺฉานมาตุเปติกํ
ฆาตโก ทูสโก จาปิ เภทโลหิตพฺยญฺชนา
ปฏิชานาติ ยทิ โส สงฺโฆ ว โหติ สามิโก
หรนฺตญฺญตฺร กุกฺกุจฺจํ อุทฺริยติ จ กมฺพลํ
ทุสฺสา จ จมฺมจกฺกลิ โจฬกํ อกฺกมนฺติ จ
อลฺลา อุปาหนา นุฏฺฐ ลิขนฺติ อปสฺเสนฺติ จ
อปสฺเสนํ ลิขเตว โธตํ ปจฺจตฺถเรน จ
ราชคเห น สกฺโกนฺติ ลามกํ ภตฺตุทฺเทสกํ
กถํ นุ โข ปญฺญาปกํ ภณฺฑาคาริกสมฺมติ
ปฏิคฺคาหภาชโก จาปิ ยาคุ จ ผลภาชโก
ขชฺชกภาชโก เจว อปฺปมตฺตกวิสฺสเช
สาฏิยคาหาปโก เจว ตถา ปตฺตคาหาปโก
อารามิกสามเณรเปสกสฺส จ สมฺมติ
สพฺพาภิภู โลกวิทู หิตจิตฺโต วินายโก
เลณตฺถญฺจ สุขตฺถญฺจ ฌายิตุญฺจ วิปสฺสิตุนฺติ




สงฺฆเภทกฺขนฺธกํ
เตน สมเยน พุทฺโธ ภควา อนุปิยายํ วิหรติ อนุปิยํ
นาม มลฺลานํ นิคโม เตน โข ปน สมเยน อภิญฺญาตา
อภิญฺญาตา สกฺยกุมารา ภควนฺตํ ปพฺพชิตํ อนุปพฺพชนฺติ
เตน โข ปน สมเยน มหานาโม จ สกฺโก อนุรุทฺโธ
จ สกฺโก เทฺว ภาตุกา โหนฺติ อนุรุทฺโธ สกฺโก สุขุมาโล
โหติ ตสฺส ตโย ปาสาทา โหนฺติ เอโก เหมนฺติโก เอโก
คิมฺหิโก เอโก วสฺสิโก โส วสฺสิเก ปาสาเท จตฺตาโร
มาเส นิปฺปุริเสหิ ตุริเยหิ ปริจาริยมาโน น เหฏฺฐา ปาสาทา
โอโรหติ อถโข มหานามสฺส สกฺกสฺส เอตทโหสิ เอตรหิ
โข อภิญฺญาตา อภิญฺญาตา สกฺยกุมารา ภควนฺตํ ปพฺพชิตํ
อนุปพฺพชนฺติ อมฺหากญฺจ ปน กุลา นตฺถิ โกจิ อคารสฺมา
อนคาริยํ ปพฺพชิโต ยนฺนูนาหํ วา ปพฺพเชยฺยํ อนุรุทฺโธ วาติ
อถโข มหานาโม สกฺโก เยน อนุรุทฺโธ สกฺโก เตนุปสงฺกมิ
อุปสงฺกมิตฺวา อนุรุทฺธํ สกฺกํ เอตทโวจ เอตรหิ ตาต อนุรุทฺธ
อภิญฺญาตา อภิญฺญาตา สกฺยกุมารา ภควนฺตํ ปพฺพชิตํ อนุปพฺพชนฺติ
อมฺหากญฺจ ปน กุลา นตฺถิ โกจิ อคารสฺมา อนคาริยํ ปพฺพชิโต



เตนหิ ตฺวํ วา ปพฺพช อหํ วา ปพฺพชิสฺสามีติ อหํ โข
สุขุมาโล นาหํ สกฺโกมิ อคารสฺมา อนคาริยํ ปพฺพชิตุํ ตฺวํ
ปพฺพชาหีติ เอหิ โข เต ตาต อนุรุทฺธ ฆราวาสตฺถํ
อนุสาสิสฺสามิ ปฐมํ เขตฺตํ กสาเปตพฺพํ กสาเปตฺวา วปาเปตพฺพํ
วปาเปตฺวา อุทกํ อติเนตพฺพํ อุทกํ อติเนตฺวา อุทกํ นินฺเนตพฺพํ
อุทกํ นินฺเนตฺวา นิทฺทาเปตพฺพํ นิทฺทาเปตฺวา ลวาเปตพฺพํ
ลวาเปตฺวา อุพฺพาหาเปตพฺพํ อุพฺพาหาเปตฺวา ปุญฺชํ
การาเปตพฺพํ ปุญฺชํ การาเปตฺวา มทฺทาเปตพฺพํ มทฺทาเปตฺวา
ปลาลานิ อุทฺธราเปตพฺพานิ ปลาลานิ อุทฺธราเปตฺวา ภุสิกา
อุทฺธราเปตพฺพา ภุสิกํ อุทฺธราเปตฺวา โอผุนาเปตพฺพํ
โอผุนาเปตฺวา อติหราเปตพฺพํ อติหราเปตฺวา อายติมฺปิ วสฺสํ เอวเมว
กาตพฺพํ อายติมฺปิ วสฺสํ เอวเมว กาตพฺพนฺติ น กมฺมา
ขียนฺติ น กมฺมานํ อนฺโต ปญฺญายติ กทา กมฺมา
ขียิสฺสนฺติ กทา กมฺมานํ อนฺโต ปญฺญายิสฺสติ กทา มยํ
อปฺโปสุกฺกา ปญฺจหิ กามคุเณหิ สมปฺปิตา สมงฺคีภูตา ปริจาริสฺสามาติ
น หิ ตาต อนุรุทฺธ กมฺมา ขียนฺติ น กมฺมานํ
อนฺโต ปญฺญายติ อขีเณ ว กมฺเม มาตาปิตโร จ ปิตามหา




จ กาลกตาติ เตนหิ ตฺวญฺเญว ฆราวาสตฺเถน อุปชานาหิ อหํ
อคารสฺมา อนคาริยํ ปพฺพชิสฺสามีติ
อถโข อนุรุทฺโธ สกฺโก เยน มาตา เตนุปสงฺกมิ
อุปสงฺกมิตฺวา มาตรํ เอตทโวจ อิจฺฉามหํ อมฺม อคารสฺมา
อนคาริยํ ปพฺพชิตุํ อนุชานาหิ มํ อมฺม อคารสฺมา อนคาริยํ
ปพฺพชฺชายาติ เอวํ วุตฺเต อนุรุทฺธสฺส สกฺกสฺส มาตา อนุรุทฺธํ
สกฺกํ เอตทโวจ ตุเมฺห โข เม ตาต อนุรุทฺธ เทฺว ปุตฺตา
ปิยา มนาปา อปฺปฏิกูลา มรเณนปิ โว อกามกา วินา ภวิสฺสามิ
กึ ปนาหํ ตุเมฺห ชีวนฺเต อนุชานิสฺสามิ อคารสฺมา อนคาริยํ
ปพฺพชฺชายาติ ทุติยมฺปิ โข เป ตติยมฺปิ โข อนุรุทฺโธ
สกฺโก มาตรํ เอตทโวจ อิจฺฉามหํ อมฺม อคารสฺมา อนคาริยํ
ปพฺพชิตุํ อนุชานาหิ มํ อมฺม อคารสฺมา อนคาริยํ ปพฺพชฺชายาติ
เตน โข ปน สมเยน ภทฺทิโย สกฺยราชา สกฺยานํ
รชฺชํ กาเรติ โส จ อนุรุทฺธสฺส สกฺกสฺส สหาโย โหติ
อถโข อนุรุทฺธสฺส สกฺกสฺส มาตา อยํ โข ภทฺทิโย สกฺยราชา
สกฺยานํ รชฺชํ กาเรติ อนุรุทฺธสฺส สกฺกสฺส สหาโย โส น
อุสฺสหติ อคารสฺมา อนคาริยํ ปพฺพชิตุนฺติ อนุรุทฺธํ สกฺกํ เอตทโวจ
สเจ ตาต อนุรุทฺธ ภทฺทิโย สกฺยราชา อคารสฺมา อนคาริยํ
ปพฺพชติ เอวํ ตฺวมฺปิ ปพฺพชาหีติ อถโข อนุรุทฺโธ สกฺโก



เยน ภทฺทิโย สกฺยราชา เตนุปสงฺกมิ อุปสงฺกมิตฺวา ภทฺทิยํ
สกฺยราชานํ เอตทโวจ มม โข สมฺม ปพฺพชฺชา ตว ปฏิพทฺธาติ
สเจ เต สมฺม ปพฺพชฺชา มม ปฏิพทฺธา วา อปฺปฏิพทฺธา
วา สา โหตุ อหํ ตยา ยถาสุขํ ปพฺพชาหีติ เอหิ สมฺม
อุโภ อคารสฺมา อนคาริยํ ปพฺพชิสฺสามาติ นาหํ สมฺม สกฺโกมิ
อคารสฺมา อนคาริยํ ปพฺพชิตุํ ยํ เต สกฺกา อญฺญํ มยา
กาตุํ ตฺยาหํ กริสฺสามิ ตฺวํ ปพฺพชาหีติ มาตา โข มํ
สมฺม เอวมาห สเจ ตาต อนุรุทฺธ ภทฺทิโย สกฺยราชา
อคารสฺมา อนคาริยํ ปพฺพชติ เอวํ ตฺวํปิ ปพฺพชาหีติ ภาสิตา
โข ปน เต สมฺม เอสา วาจา สเจ เต สมฺม ปพฺพชฺชา
มม ปฏิพทฺธา วา อปฺปฏิพทฺธา วา สา โหตุ อหํ ตยา
ยถาสุขํ ปพฺพชาหีติ เอหิ สมฺม อุโภ อคารสฺมา อนคาริยํ
ปพฺพชิสฺสามาติ เตน โข ปน สมเยน มนุสฺสา สจฺจวาทิโน
โหนฺติ สจฺจปฏิญฺญาตา อถโข ภทฺทิโย สกฺยราชา อนุรุทฺธํ
สกฺกํ เอตทโวจ อาคเมหิ สมฺม สตฺต วสฺสานิ สตฺตนฺนํ
วสฺสานํ อจฺจเยน อุโภปิ อคารสฺมา อนคาริยํ ปพฺพชิสฺสามาติ
อติจิรํ สมฺม สตฺต วสฺสานิ นาหํ สกฺโกมิ สตฺต วสฺสานิ
อาคเมตุนฺติ อาคเมหิ สมฺม ฉ วสฺสานิ เป ปญฺจ วสฺสานิ
จตฺตาริ วสฺสานิ ตีณิ วสฺสานิ เทฺว วสฺสานิ เอกํ วสฺสํ เอกสฺส




วสฺสสฺส อจฺจเยน อุโภปิ อคารสฺมา อนคาริยํ ปพฺพชิสฺสามาติ
อติจิรํ สมฺม เอกํ วสฺสํ นาหํ สกฺโกมิ เอกํ วสฺสํ อาคเมตุนฺติ
อาคเมหิ สมฺม สตฺต มาเส สตฺตนฺนํ มาสานํ อจฺจเยน อุโภปิ
อคารสฺมา อนคาริยํ ปพฺพชิสฺสามาติ อติจิรํ สมฺม สตฺต
มาสา นาหํ สกฺโกมิ สตฺต มาเส อาคเมตุนฺติ อาคเมหิ
สมฺม ฉ มาเส เป ปญฺจ มาเส จตฺตาโร มาเส ตโย มาเส
เทฺว มาเส เอกํ มาสํ อฑฺฒมาสํ อฑฺฒมาสสฺส อจฺจเยน
อุโภปิ อคารสฺมา อนคาริยํ ปพฺพชิสฺสามาติ อติจิรํ สมฺม
อฑฺฒมาโส นาหํ สกฺโกมิ อฑฺฒมาสํ อาคเมตุนฺติ อาคเมหิ
สมฺม สตฺตาหํ ยาวาหํ ปุตฺเต จ ภาตโร จ รชฺชํ
นิยฺยาเทสฺสามีติ น จิรํ สมฺม สตฺตาโห อาคเมสฺสามีติ
อถโข ภทฺทิโย จ สกฺยราชา อนุรุทฺโธ จ อานนฺโท
จ ภคฺคุ จ กิมิโล จ เทวทตฺโต จ อุปาลิกปฺปเกน สตฺตมา
ยถา ปุเร จ จตุรงฺคินิยา เสนาย อุยฺยานภูมึ นิยฺยนฺติ เอวเมว
จตุรงฺคินิยา เสนาย นิยฺยึสุ เต ทูรํ คนฺตฺวา เสนํ นิวตฺตาเปตฺวา
ปรวิสยํ โอกฺกมิตฺวา อาภรณํ โอมุญฺจิตฺวา อุตฺตราสงฺเคน ภณฺฑิกํ
พนฺธิตฺวา อุปาลึ กปฺปกํ เอตทโวจุํ หนฺท ภเณ อุปาลิ
นิวตฺตสฺสุ อลนฺเต เอตฺตกํ ชีวิกายาติ
อถโข อุปาลิสฺส กปฺปกสฺส นิวตฺตนฺตสฺส เอตทโหสิ




จณฺฑา โข สากิยา อิมินา กุมารา นิปฺปาติตาติ ฆาตาเปยฺยยปิ
มํ อิเม หิ นาม สกฺยกุมารา อคารสฺมา อนคาริยํ ปพฺพชิสฺสนฺติ
กิมงฺคํ ปนาหนฺติ โส ภณฺฑิกํ มุญฺจิตฺวา ตํ ภณฺฑํ รุกฺเข
อาลคฺเคตฺวา โย ปสฺสติ ทินฺนํเยว หรตูติ วตฺวา เยน
เต สกฺยกุมารา เตนุปสงฺกมิ อทฺทสํสุ โข เต สกฺยกุมารา
อุปาลึ กปฺปกํ ทูรโต ว อาคจฺฉนฺตํ ทิสฺวาน อุปาลึ กปฺปกํ
เอตทโวจุํ กิสฺส ภเณ อุปาลิ นิวตฺโตสีติ อิธ เม อยฺยปุตฺตา
นิวตฺตนฺตสฺส เอตทโหสิ จณฺฑา โข สากิยา อิมินา กุมารา
นิปฺปาติตาติ ฆาตาเปยฺยยปิ มํ อิเม หิ นาม สกฺยกุมารา
อคารสฺมา อนคาริยํ ปพฺพชิสฺสนฺติ กิมงฺคํ ปนาหนฺติ โส โข
อหํ อยฺยปุตฺตา ภณฺฑิกํ มุญฺจิตฺวา ตํ ภณฺฑํ รุกฺเข อาลคฺเคตฺวา
โย ปสฺสติ ทินฺนํเยว หรตูติ วตฺวา ตโตมฺหิ ปฏินิวตฺโตติ
สุฏฺฐุ ภเณ อุปาลิ อกาสิ ยํ ปน นิวตฺโต จณฺฑา โข
สากิยา อิมินา กุมารา นิปฺปาติตาติ ฆาตาเปยฺยยปิ ตนฺติ
อถโข เต สกฺยกุมารา อุปาลึ กปฺปกํ อาทาย เยน
ภควา เตนุปสงฺกมึสุ อุปสงฺกมิตฺวา ภควนฺตํ อภิวาเทตฺวา
เอกมนฺตํ นิสีทึสุ เอกมนฺตํ นิสินฺนา โข เต สกฺยกุมารา
ภควนฺตํ เอตทโวจุํ มยํ ภนฺเต สากิยา นาม มานสฺสิโน



อยํ ภนฺเต อุปาลิ กปฺปโก อมฺหากํ ทีฆรตฺตํ ปริจารโก อิมํ
ภควา ปฐมํ ปพฺพาเชตุ อิมสฺส มยํ อภิวาทนํ ปจฺจุฏฺฐานํ
อญฺชลิกมฺมํ สามีจิกมฺมํ กริสฺสาม เอวํ อมฺหากํ สากิยานํ
สากิยมาโน นิมฺมาทยิสฺสตีติ อถโข ภควา อุปาลึ กปฺปกํ
ปฐมํ ปพฺพาเชสิ ปจฺฉา เต สกฺยกุมาเร
อถโข อายสฺมา ภทฺทิโย เตเนว อนฺตรวสฺเสน ติสฺโส
วิชฺชา สจฺฉากาสิ อายสฺมา อนุรุทฺโธ ทิพฺพจกฺขุํ อุปฺปาเทสิ
อายสฺมา อานนฺโท โสตาปตฺติผลํ สจฺฉากาสิ เทวทตฺโต
โปถุชฺชนิกํ อิทฺธึ อภินิปฺผาเทติ
เตน โข ปน สมเยน อายสฺมา ภทฺทิโย อรญฺญคโตปิ
รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนติ อโห
สุขํ อโห สุขนฺติ อถโข สมฺพหุลา ภิกฺขู เยน ภควา
เตนุปสงฺกมึสุ อุปสงฺกมิตฺวา ภควนฺตํ อภิวาเทตฺวา เอกมนฺตํ
นิสีทึสุ เอกมนฺตํ นิสินฺนา โข เต ภิกฺขู ภควนฺตํ เอตทโวจุํ
อายสฺมา ภนฺเต ภทฺทิโย อรญฺญคโตปิ รุกฺขมูลคโตปิ สุญฺญาคารคโตปิ
อภิกฺขณํ อุทานํ อุทาเนสิ อโห สุขํ อโห
สุขนฺติ นิสฺสํสยํ โข ภนฺเต อายสฺมา ภทฺทิโย อนภิรโต ว
พฺรหฺมจริยํ จรติ ตํเยว วา ปุริมํ รชฺชสุขํ สมนุสฺสรนฺโต
อรญฺญคโตปิ รุกฺขมูลคโตปิ สุญฺญาคารคโตปิ อภิกฺขณํ อุทานํ




อุทาเนสิ อโห สุขํ อโห สุขนฺติ อถโข ภควา อญฺญตรํ
ภิกฺขุํ อามนฺเตสิ เอหิ ตฺวํ ภิกฺขุ มม วจเนน ภทฺทิยํ ภิกฺขุํ
อามนฺเตหิ สตฺถา ตํ อาวุโส ภทฺทิย อามนฺเตตีติ เอวํ
ภนฺเตติ โข โส ภิกฺขุ ภควโต ปฏิสฺสุตฺวา เยนายสฺมา ภทฺทิโย
เตนุปสงฺกมิ อุปสงฺกมิตฺวา อายสฺมนฺตํ ภทฺทิยํ เอตทโวจ สตฺถา
ตํ อาวุโส ภทฺทิย อามนฺเตตีติ
เอวมาวุโสติ โข อายสฺมา ภทฺทิโย ตสฺส ภิกฺขุโน
ปฏิสฺสุตฺวา เยน ภควา เตนุปสงฺกมิ อุปสงฺกมิตฺวา ภควนฺตํ
อภิวาเทตฺวา เอกมนฺตํ นิสีทิ เอกมนฺตํ นิสินฺนํ โข อายสฺมนฺตํ
ภทฺทิยํ ภควา เอตทโวจ สจฺจํ กิร ตฺวํ ภทฺทิย อรญฺญคโตปิ
รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนสิ อโห
สุขํ อโห สุขนฺติ เอวมฺภนฺเตติ กึ ปน ตฺวํ ภทฺทิย
อตฺถวสํ สมฺปสฺสมาโน อรญฺญคโตปิ รุกฺขมูลคโตปิ สุญฺญาคารคโตปิ
อภิกฺขณํ อุทานํ อุทาเนสิ อโห สุขํ อโห สุขนฺติ
ปุพฺเพ เม ภนฺเต รญฺโญ สโตปิ อนฺโตปิ อนฺเตปุเร รกฺขา
สุสํวิหิตา โหติ พหิปิ อนฺเตปุเร รกฺขา สุสํวิหิตา โหติ
อนฺโตปิ นคเร รกฺขา สุสํวิหิตา โหติ พหิปิ นคเร รกฺขา
สุสํวิหิตา โหติ อนฺโตปิ ชนปเท รกฺขา สุสํวิหิตา โหติ
พหิปิ ชนปเท รกฺขา สุสํวิหิตา โหติ โส โข อหํ ภนฺเต



เอวํ รกฺขิโตปิ โคปิโตปิ สนฺโต ภีโต อุพฺพิคฺโค อุสฺสงฺกี อุตฺรโสฺต
วิหรามิ เอตรหิ โข ปนาหํ เอโก ภนฺเต อรญฺญคโตปิ
รุกฺขมูลคโตปิ สุญฺญาคารคโตปิ อภีโต อนุพฺพิคฺโค อนุสฺสงฺกี
อนุตฺรโสฺต อปฺโปสุกฺโก ปนฺนโลโม ปรทตฺตวุตฺโต มิคภูเตน
เจตสา วิหรามีติ อิมํ โข อหํ ภนฺเต อตฺถวสํ สมฺปสฺสมาโน
อรญฺญคโตปิ เป อภิกฺขณํ อุทานํ อุทาเนมิ อโห สุขํ
อโห สุขนฺติ อถโข ภควา เอตมตฺถํ วิทิตฺวา ตายํ เวลายํ
อิมํ อุทานํ อุทาเนสิ
ยสฺสนฺตรโต น สนฺติ โกปา
อิติภวาภวตญฺจ วีติวตฺโต
ตํ วิคตภยํ สุขํ อโสกํ
เทวา นานุภวนฺติ ทสฺสนายาติ
อถโข ภควา อนุปิยายํ ยถาภิรนฺตํ วิหริตฺวา เยน
โกสมฺพี เตน จาริกํ ปกฺกามิ อนุปุพฺเพน จาริกํ จรมาโน
เยน โกสมฺพี ตทวสริ ตตฺร สุทํ ภควา โกสมฺพิยํ วิหรติ
โฆสิตาราเม
อถโข เทวทตฺตสฺส รโหคตสฺส ปฏิสลฺลีนสฺส เอวญฺเจตโส
ปริวิตกฺโก อุทปาทิ กํ นุ โข อหํ ปสาเทยฺยํ ยสฺมึ




เม ปสนฺเน พหุ ลาภสกฺกาโร อุปฺปชฺเชยฺยาติ อถโข เทวทตฺตสฺส
เอตทโหสิ อยํ โข อชาตสตฺตุ กุมาโร ตรุโณ เจว อายตึ
ภทฺโท จ ยนฺนูนาหํ อชาตสตฺตุํ กุมารํ ปสาเทยฺยํ ตสฺมึ
เม ปสนฺเน พหุ ลาภสกฺกาโร อุปฺปชฺชิสฺสตีติ อถโข เทวทตฺโต
เสนาสนํ สํสาเมตฺวา ปตฺตจีวรมาทาย เยน ราชคหํ เตน
ปกฺกามิ อนุปุพฺเพน เยน ราชคหํ ตทวสริ อถโข
เทวทตฺโต สกวณฺณํ ปฏิสํหริตฺวา กุมารกวณฺณํ อภินิมฺมิตฺวา
อหิเมขลิกาย อชาตสตฺตุสฺส กุมารสฺส อุจฺจงฺเก ปาตุรโหสิ
อถโข อชาตสตฺตุ กุมาโร ภีโต อโหสิ อุพฺพิคฺโค อุสฺสงฺกี
อุตฺรโสฺต อถโข เทวทตฺโต อชาตสตฺตุํ กุมารํ เอตทโวจ
ภายสิ มํ ตฺวํ กุมาราติ อาม ภายามิ โกสิ ตฺวนฺติ
อหํ เทวทตฺโตติ สเจ โข ตฺวํ ภนฺเต อยฺโย เทวทตฺโต
อิงฺฆ สเกเนว วณฺเณน ปาตุภวสฺสูติ อถโข เทวทตฺโต
กุมารกวณฺณํ ปฏิสํหริตฺวา สงฺฆาฏิปตฺตจีวรธโร อชาตสตฺตุสฺส
กุมารสฺส ปุรโต อฏฺฐาสิ อถโข อชาตสตฺตุ กุมาโร เทวทตฺตสฺส
อิมินา อิทฺธิปาฏิหาริเยน อภิปฺปสนฺโน ปญฺจหิ รถสเตหิ สายํ
ปาตํ อุปฏฺฐานํ คจฺฉติ ปญฺจ จ ถาลิปากสตานิ ภตฺตาภิหาโร
อภิหริยฺยติ อถโข เทวทตฺตสฺส ลาภสกฺการสิโลเกน อภิภูตสฺส
ปริยาทินฺนจิตฺตสฺส เอวรูปํ อิจฺฉาคตํ อุปฺปชฺชิ อหํ ภิกฺขุสงฺฆํ



ปริหริสฺสามีติ สห จิตฺตุปฺปาทา ว เทวทตฺโต ตสฺสา อิทฺธิยา
ปริหายิ
เตน โข สมเยน กกฺกุโธ นาม โกฬิยปุตฺโต
อายสฺมโต มหาโมคฺคลฺลานสฺส อุปฏฺฐาโก อธุนา กาลกโต อญฺญตรํ
มโนมยํ กายํ อุปปนฺโน ตสฺส เอวรูโป อตฺตภาวปฏิลาโภ
โหติ เสยฺยถาปิ นาม เทฺว วา ตีณิ วา มาคธิกานิ คามกฺเขตฺตานิ
โส เตน อตฺตภาวปฏิลาเภน เนว อตฺตานํ น
ปรํ พฺยาพาเธติ อถโข กกฺกุโธ เทวปุตฺโต เยนายสฺมา
มหาโมคฺคลฺลาโน เตนุปสงฺกมิ อุปสงฺกมิตฺวา อายสฺมนฺตํ
มหาโมคฺคลานํ อภิวาเทตฺวา เอกมนฺตํ อฏฺฐาสิ เอกมนฺตํ ฐิโต
โข กกฺกุโธ เทวปุตฺโต อายสฺมนฺตํ มหาโมคฺคลฺลานํ เอตทโวจ
เทวทตฺตสฺส ภนฺเต ลาภสกฺการสิโลเกน อภิภูตสฺส ปริยาทินฺนจิตฺตสฺส
เอวรูปํ อิจฺฉาคตํ อุปฺปชฺชิ อหํ ภิกฺขุสงฺฆํ ปริหริสฺสามีติ
สห จิตฺตุปฺปาทา ว ภนฺเต เทวทตฺโต ตสฺสา อิทฺธิยา ปริหีโนติ
อิทมโวจ กกฺกุโธ เทวปุตฺโต อิทํ วตฺวา อายสฺมนฺตํ
มหาโมคฺคลฺลานํ อภิวาเทตฺวา ปทกฺขิณํ กตฺวา ตตฺเถว
อนฺตรธายิ
อถโข อายสฺมา มหาโมคฺคลฺลาโน เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ



นิสีทิ เอกมนฺตํ นิสินฺโน โข อายสฺมา มหาโมคฺคลฺลาโน
ภควนฺตํ เอตทโวจ กกฺกุโธ นาม ภนฺเต โกฬิยปุตฺโต มม
อุปฏฺฐาโก อธุนา กาลกโต อญฺญตรํ มโนมยํ กายํ อุปปนฺโน
ตสฺส เอวรูโป อตฺตภาวปฏิลาโภ เสยฺยถาปิ นาม เทฺว วา
ตีณิ วา มาคธิกานิ คามกฺเขตฺตานิ โส เตน อตฺตภาวปฏิลาเภน
เนว อตฺตานํ น ปรํ พฺยาพาเธติ อถโข ภนฺเต กกฺกุโธ
เทวปุตฺโต เยนาหํ เตนุปสงฺกมิ อุปสงฺกมิตฺวา มํ อภิวาเทตฺวา
เอกมนฺตํ อฏฺฐาสิ เอกมนฺตํ ฐิโต โข ภนฺเต กกฺกุโธ เทวปุตฺโต
มํ เอตทโวจ เทวทตฺตสฺส ภนฺเต ลาภสกฺการสิโลเกน อภิภูตสฺส
ปริยาทินฺนจิตฺตสฺส เอวรูปํ อิจฺฉาคตํ อุปฺปชฺชิ อหํ ภิกฺขุสงฺฆํ
ปริหริสฺสามีติ สห จิตฺตุปฺปาทา ว ภนฺเต เทวทตฺโต ตสฺสา
อิทฺธิยา ปริหีโนติ อิทมโวจ ภนฺเต กกฺกุโธ เทวปุตฺโต อิทํ
วตฺวา มํ อภิวาเทตฺวา ปทกฺขิณํ กตฺวา ตตฺเถว อนฺตรธายีติ
กึ ปน เต โมคฺคลฺลาน กกฺกุโธ เทวปุตฺโต เจตสา เจโต
ปริจฺจ วิทิโต ยงฺกิญฺจิ กกฺกุโธ เทวปุตฺโต ภาสติ สพฺพนฺตํ
ตเถว โหติ โน อญฺญถาติ เจตสา เจโต ปริจฺจ วิทิโต
ว เม ภนฺเต กกฺกุโธ เทวปุตฺโต ยงฺกิญฺจิ กกฺกุโธ เทวปุตฺโต
ภาสติ สพฺพนฺตํ ตเถว โหติ โน อญฺญถาติ รกฺขสฺเสตํ
โมคฺคลฺลาน วาจํ รกฺขสฺเสตํ โมคฺคลฺลาน วาจํ อิทานิ โส
โมฆปุริโส อตฺตนา ว อตฺตานํ ปาตุกริสฺสติ


ปญฺจิเม โมคฺคลฺลาน สตฺถาโร สนฺโต สํวิชฺชมานา
โลกสฺมึ กตเม ปญฺจ อิธ โมคฺคลฺลาน เอกจฺโจ สตฺถา
อปริสุทฺธสีโล สมาโน ปริสุทฺธสีโลมฺหีติ ปฏิชานาติ ปริสุทฺธํ
เม สีลํ ปริโยทาตํ อสงฺกิลิฏฺฐนฺติ จ ตเมนํ สาวกา เอวํ
ชานนฺติ อยํ โข ภวํ สตฺถา อปริสุทฺธสีโล สมาโน ปริสุทฺธสีโลมฺหีติ
ปฏิชานาติ ปริสุทฺธํ เม สีลํ ปริโยทาตํ อสงฺกิลิฏฺฐนฺติ
จ มยํ เจว โข ปน คิหีนํ อาโรเจยฺยาม นาสฺสสฺส มนาปํ
ยํ โข ปนสฺส อมนาปํ กถนฺตํ มยํ เตน สมุทาจเรยฺยาม
สมฺมนฺนติ โข ปน จีวรปิณฺฑปาตเสนาสนคิลานปจฺจยเภสชฺชปริกฺขาเรน
ยํ ตุโม กริสฺสติ ตุโม ว เตน ปญฺญายิสฺสตีติ
เอวรูปํ โข โมคฺคลฺลาน สตฺถารํ สาวกา สีลโต รกฺขนฺติ
เอวรูโป จ ปน สตฺถา สาวเกหิ สีลโต รกฺขํ ปจฺจาสึสติ
ปุน จปรํ โมคฺคลาน อิเธกจฺโจ สตฺถา อปริสุทฺธาชีโว
สมาโน ปริสุทฺธาชีโวมฺหีติ ปฏิชานาติ ปริสุทฺโธ เม อาชีโว
ปริโยทาโต อสงฺกิลิฏฺโฐติ จ ตเมนํ สาวกา เอวํ ชานนฺติ
อยํ โข ภวํ สตฺถา อปริสุทฺธาชีโว สมาโน ปริสุทฺธาชีโวมฺหีติ
ปฏิชานาติ ปริสุทฺโธ เม อาชีโว ปริโยทาโต อสงฺกิลิฏฺโฐติ
จ มยํ เจว โข ปน คิหีนํ อาโรเจยฺยาม นาสฺสสฺส มนาปํ
ยํ โข ปนสฺส อมนาปํ กถนฺตํ มยํ เตน สมุทาจเรยฺยาม



สมฺมนฺนติ โข ปน
จีวรปิณฺฑปาตเสนาสนคิลานปจฺจยเภสชฺชปริกฺขาเรน ยํ ตุโม กริสฺสติ ตุโม ว เตน ปญฺญายิสฺสตีติ
เอวรูปํ โข โมคฺคลฺลาน สตฺถารํ สาวกา อาชีวโต รกฺขนฺติ
เอวรูโป จ ปน สตฺถา สาวเกหิ อาชีวโต รกฺขํ ปจฺจาสึสติ
ปุน จปรํ โมคฺคลฺลาน อิเธกจฺโจ สตฺถา
อปริสุทฺธธมฺมเทสโน สมาโน ปริสุทฺธธมฺมเทสโนมฺหีติ ปฏิชานาติ ปริสุทฺธา
เม ธมฺมเทสนา ปริโยทาตา อสงฺกิลิฏฺฐาติ จ ตเมนํ สาวกา
เอวํ ชานนฺติ อยํ โข ภวํ สตฺถา อปริสุทฺธธมฺมเทสโน สมาโน
ปริสุทฺธธมฺมเทสโนมฺหีติ ปฏิชานาติ ปริสุทฺธา เม ธมฺมเทสนา
ปริโยทาตา อสงฺกิลิฏฺฐาติ จ มยํ เจว โข ปน คิหีนํ อาโรเจยฺยาม
นาสฺสสฺส มนาปํ ยํ โข ปนสฺส อมนาปํ กถนฺตํ มยํ เตน
สมุทาจเรยฺยาม สมฺมนฺนติ โข ปน
จีวรปิณฺฑปาตเสนาสนคิลานปจฺจยเภสชฺชปริกฺขาเรน ยํ ตุโม กริสฺสติ ตุโม ว เตน
ปญฺญายิสฺสตีติ เอวรูปํ โข โมคฺคลฺลาน สตฺถารํ สาวกา
ธมฺมเทสนโต รกฺขนฺติ เอวรูโป จ ปน สตฺถา สาวเกหิ
ธมฺมเทสนโต รกฺขํ ปจฺจาสึสติ
ปุน จปรํ โมคฺคลฺลาน อิเธกจฺโจ สตฺถา
อปริสุทฺธเวยฺยากรโณ สมาโน ปริสุทฺธเวยฺยากรโณมฺหีติ ปฏิชานาติ
ปริสุทฺธํ เม เวยฺยากรณํ ปริโยทาตํ อสงฺกิลิฏฺฐนฺติ จ ตเมนํ
สาวกา เอวํ ชานนฺติ อยํ โข ภวํ สตฺถา อปริสุทฺธเวยฺยากรโณ


สมาโน ปริสุทฺธเวยฺยากรโณมฺหีติ ปฏิชานาติ ปริสุทฺธํ เม
เวยฺยากรณํ ปริโยทาตํ อสงฺกิลิฏฺฐนฺติ จ มยํ เจว โข ปน
คิหีนํ อาโรเจยฺยาม นาสฺสสฺส มนาปํ ยํ โข ปนสฺส อมนาปํ
กถนฺตํ มยํ เตน สมุทาจเรยฺยาม สมฺมนฺนติ โข ปน
จีวรปิณฺฑปาตเสนาสนคิลานปจฺจยเภสชฺชปริกฺขาเรน ยํ ตุโม กริสฺสติ ตุโม
ว เตน ปญฺญายิสฺสตีติ เอวรูปํ โข โมคฺคลฺลาน สตฺถารํ
สาวกา เวยฺยากรณโต รกฺขนฺติ เอวรูโป จ ปน สตฺถา สาวเกหิ
เวยฺยากรณโต รกฺขํ ปจฺจาสึสติ
ปุน จปรํ โมคฺคลฺลาน อิเธกจฺโจ สตฺถา
อปริสุทฺธญาณทสฺสโน สมาโน ปริสุทฺธญาณทสฺสโนมฺหีติ ปฏิชานาติ
ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺติ จ ตเมนํ
สาวกา เอวํ ชานนฺติ อยํ โข ภวํ สตฺถา อปริสุทฺธญาณทสฺสโน
สมาโน ปริสุทฺธญาณทสฺสโนมฺหีติ ปฏิชานาติ ปริสุทฺธํ เม
ญาณทสฺสนํ ปริโยทาตํ อสงฺกิลิฏฺฐนฺติ จ มยํ เจว โข ปน
คิหีนํ อาโรเจยฺยาม นาสฺสสฺส มนาปํ ยํ โข ปนสฺส อมนาปํ
กถนฺตํ มยํ เตน สมุทาจเรยฺยาม สมฺมนฺนติ โข ปน
จีวรปิณฺฑปาตเสนาสนคิลานปจฺจยเภสชฺชปริกฺขาเรน ยํ ตุโม กริสฺสติ
ตุโม ว เตน ปญฺญายิสฺสตีติ เอวรูปํ โข โมคฺคลฺลาน สตฺถารํ
สาวกา ญาณทสฺสนโต รกฺขนฺติ เอวรูโป จ ปน สตฺถา
สาวเกหิ ญาณทสฺสนโต รกฺขํ ปจฺจาสึสติ อิเม โข โมคฺคลาน



ปญฺจ สตฺถาโร สนฺโต สํวิชฺชมานา โลกสฺมึ
อหํ โข ปน โมคฺคลฺลาน ปริสุทฺธสีโล สมาโน
ปริสุทฺธสีโลมฺหีติ ปฏิชานามิ ปริสุทฺธํ เม สีลํ ปริโยทาตํ
อสงฺกิลิฏฺฐนฺติ จ น จ มํ สาวกา สีลโต รกฺขนฺติ น
จาหํ สาวเกหิ สีลโต รกฺขํ ปจฺจาสึสามิ ปริสุทฺธาชีโว สมาโน
เป ปริสุทฺธธมฺมเทสโน สมาโน เป ปริสุทฺธเวยฺยากรโณ
เป ปริสุทฺธญาณทสฺสโน สมาโน ปริสุทฺธญาณทสฺสโนมฺหีติ
ปฏิชานามิ ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺติ
จ น จ มํ สาวกา ญาณทสฺสนโต รกฺขนฺติ น จาหํ
สาวเกหิ ญาณทสฺสนโต รกฺขํ ปจฺจาสึสามีติ
อถโข ภควา โกสมฺพิยํ ยถาภิรนฺตํ วิหริตฺวา เยน
ราชคหํ เตน จาริกํ ปกฺกามิ อนุปุพฺเพน จาริกญฺจรมาโน
เยน ราชคหํ ตทวสริ ตตฺร สุทํ ภควา ราชคเห วิหรติ
เวฬุวเน กลนฺทกนิวาเป
อถโข สมฺพหุลา ภิกฺขู เยน ภควา เตนุปสงฺกมึสุ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุ เอกมนฺตํ
นิสินฺนา โข เต ภิกฺขู ภควนฺตํ เอตทโวจุํ เทวทตฺตสฺส ภนฺเต
อชาตสตฺตุ กุมาโร ปญฺจหิ รถสเตหิ สายํ ปาตํ อุปฏฺฐานํ
คจฺฉติ ปญฺจ จ ถาลิปากสตานิ ภตฺตาภิหาโร อภิหริยฺยตีติ
มา ภิกฺขเว เทวทตฺตสฺส ลาภสกฺการสิโลกํ ปิหยิตฺถ ยาวกีวญฺจ



ภิกฺขเว เทวทตฺตสฺส อชาตสตฺตุ กุมาโร ปญฺจหิ รถสเตหิ สายํ
ปาตํ อุปฏฺฐานํ คมิสฺสติ ปญฺจ จ ถาลิปากสตานิ ภตฺตาภิหาโร
อภิหริยฺยิสฺสติ หานิเยว ภิกฺขเว เทวทตฺตสฺส ปาฏิกงฺขา กุสเลสุ
ธมฺเมสุ โน วุฑฺฒิ เสยฺยถาปิ ภิกฺขเว จณฺฑสฺส กุกฺกุรสฺส
นาสาย ปิตฺตํ ภินฺเทยฺยุํ เอวํ หิ โส ภิกฺขเว กุกฺกุโร ภิยฺโยโส
มตฺตาย จณฺฑตโร อสฺส เอวเมว โข ภิกฺขเว ยาวกีวญฺจ
เทวทตฺตสฺส อชาตสตฺตุ กุมาโร ปญฺจหิ รถสเตหิ สายํ ปาตํ
อุปฏฺฐานํ คมิสฺสติ ปญฺจ จ ถาลิปากสตานิ ภตฺตาภิหาโร
อภิหริยฺยิสฺสติ หานิเยว ภิกฺขเว เทวทตฺตสฺส ปาฏิกงฺขา กุสเลสุ
ธมฺเมสุ โน วุฑฺฒิ อตฺตวธาย ภิกฺขเว เทวทตฺตสฺส
ลาภสกฺการสิโลโก อุทปาทิ ปราภวาย เทวทตฺตสฺส ลาภสกฺการสิโลโก
อุทปาทิ เสยฺยถาปิ ภิกฺขเว กทลี อตฺตวธาย ผลํ เทติ ปราภวาย
ผลํ เทติ เอวเมว โข ภิกฺขเว อตฺตวธาย เทวทตฺตสฺส
ลาภสกฺการสิโลโก อุทปาทิ ปราภวาย เทวทตฺตสฺส ลาภสกฺการสิโลโก
อุทปาทิ เสยฺยถาปิ ภิกฺขเว เวฬุ อตฺตวธาย ผลํ เทติ ปราภวาย
ผลํ เทติ เอวเมว โข ภิกฺขเว อตฺตวธาย เทวทตฺตสฺส
ลาภสกฺการสิโลโก อุทปาทิ ปราภวาย เทวทตฺตสฺส ลาภสกฺการสิโลโก
อุทปาทิ เสยฺยถาปิ ภิกฺขเว นโฬ อตฺตวธาย ผลํ เทติ ปราภวาย
ผลํ เทติ เอวเมว โข ภิกฺขเว อตฺตวธาย เทวทตฺตสฺส
ลาภสกฺการสิโลโก อุทปาทิ ปราภวาย เทวทตฺตสฺส ลาภสกฺการสิโลโก


อุทปาทิ เสยฺยถาปิ ภิกฺขเว อสฺสตรี อตฺตวธาย คพฺภํ คณฺหาติ
ปราภวาย คพฺภํ คณฺหาติ เอวเมว โข ภิกฺขเว อตฺตวธาย
เทวทตฺตสฺส ลาภสกฺการสิโลโก อุทปาทิ ปราภวาย เทวทตฺตสฺส
ลาภสกฺการสิโลโก อุทปาทีติ
ผลํ เว กทลึ หนฺติ ผลํ เวฬฬ ผลํ นฬํ
สกฺกาโร กาปุริสํ หนฺติ คพฺโภ อสฺสตรึ ยถาติ
ปฐมภาณวารํ นิฏฺฐิตํ
เตน โข ปน สมเยน ภควา มหติยา ปริสาย
ปริวุโต ธมฺมํ เทเสนฺโต นิสินฺโน โหติ สราชิกาย อถโข
เทวทตฺโต อุฏฺฐายาสนา เอกํสํ อุตฺตราสงฺคํ กริตฺวา เยน ภควา
เตนญฺชลึ ปณาเมตฺวา ภควนฺตํ เอตทโวจ ชิณฺโณทานิ ภนฺเต
ภควา วุฑฺโฒ มหลฺลโก อทฺธคโต วโยอนุปฺปตฺโต อปฺโปสุกฺโกทานิ
ภนฺเต ภควา ทิฏฺฐธมฺมสุขวิหารมนุยุตฺโต วิหรตุ มม
ภิกฺขุสงฺฆํ นิสฺสชฺชตุ อหํ ภิกฺขุสงฺฆํ ปริหริสฺสามีติ อลํ เทวทตฺต
มา เต รุจฺจิ ภิกฺขุสงฺฆํ ปริหริตุนฺติ ทุติยมฺปิ โข เป
ตติยมฺปิ โข เทวทตฺโต ภควนฺตํ เอตทโวจ ชิณฺโณทานิ ภนฺเต
ภควา วุฑฺโฒ มหลฺลโก อทฺธคโต วโยอนุปฺปตฺโต อปฺโปสุกฺโกทานิ
ภนฺเต ภควา ทิฏฺฐธมฺมสุขวิหารมนุยุตฺโต วิหรตุ มม ภิกฺขุสงฺฆํ
นิสฺสชฺชตุ อหํ ภิกฺขุสงฺฆํ ปริหริสฺสามีติ สารีปุตฺตโมคฺคลฺลานานํปิ



โข อหํ เทวทตฺต ภิกฺขุสงฺฆํ น นิสฺสชฺเชยฺยํ
กึ ปน ตุยฺหํ ฉวสฺส เขฬาสกสฺสาติ อถโข เทวทตฺโต
สราชิกายปิ มํ ภควา ปริสาย เขฬาสกวาเทน อปสาเทติ
สารีปุตฺตโมคฺคลฺลาเน ว อุกฺกํสตีติ กุปิโต อนตฺตมโน ภควนฺตํ
อภิวาเทตฺวา ปทกฺขิณํ กตฺวา ปกฺกามิ อยญฺจ จรหิ เทวทตฺตสฺส
ภควติ ปฐโม อาฆาโต อโหสิ
อถโข ภควา ภิกฺขู อามนฺเตสิ เตนหิ ภิกฺขเว
สงฺโฆ เทวทตฺตสฺส ราชคเห ปกาสนียกมฺมํ กโรตุ ปุพฺเพ
เทวทตฺตสฺส อญฺญา ปกติ อโหสิ อิทานิ อญฺญา ปกติ ยํ
เทวทตฺโต กเรยฺย กาเยน วาจาย น เตน พุทฺโธ วา ธมฺโม
วา สงฺโฆ วา ทฏฺฐพฺโพ เทวทตฺโต ว เตน ทฏฺฐพฺโพติ
เอวญฺจ ปน ภิกฺขเว กาตพฺพํ พฺยตฺเตน ภิกฺขุนา ปฏิพเลน
สงฺโฆ ญาเปตพฺโพ สุณาตุ เม ภนฺเต สงฺโฆ ยทิ สงฺฆสฺส
ปตฺตกลฺลํ สงฺโฆ เทวทตฺตสฺส ราชคเห ปกาสนียกมฺมํ กเรยฺย
ปุพฺเพ เทวทตฺตสฺส อญฺญา ปกติ อโหสิ อิทานิ อญฺญา ปกติ
ยํ เทวทตฺโต กเรยฺย กาเยน วาจาย น เตน พุทฺโธ วา
ธมฺโม วา สงฺโฆ วา ทฏฺฐพฺโพ เทวทตฺโต ว เตน ทฏฺฐพฺโพติ
เอสา ญตฺติ สุณาตุ เม ภนฺเต สงฺโฆ สงฺโฆ เทวทตฺตสฺส



ราชคเห ปกาสนียกมฺมํ กโรติ ปุพฺเพ เทวทตฺตสฺส อญฺญา
ปกติ อโหสิ อิทานิ อญฺญา ปกติ ยํ เทวทตฺโต กเรยฺย
กาเยน วาจาย น เตน พุทฺโธ วา ธมฺโม วา สงฺโฆ วา
ทฏฺฐพฺโพ เทวทตฺโต ว เตน ทฏฺฐพฺโพติ ยสฺสายสฺมโต
ขมติ เทวทตฺตสฺส ราชคเห ปกาสนียกมฺมสฺส กรณํ ปุพฺเพ
เทวทตฺตสฺส อญฺญา ปกติ อโหสิ อิทานิ อญฺญา ปกติ ยํ
เทวทตฺโต กเรยฺย กาเยน วาจาย น เตน พุทฺโธ วา ธมฺโม
วา สงฺโฆ วา ทฏฺฐพฺโพ เทวทตฺโต ว เตน ทฏฺฐพฺโพติ
โส ตุณฺหสฺส ยสฺส นกฺขมติ โส ภาเสยฺย กตํ สงฺเฆน
เทวทตฺตสฺส ราชคเห ปกาสนียกมฺมํ ปุพฺเพ เทวทตฺตสฺส อญฺญา
ปกติ อโหสิ อิทานิ อญฺญา ปกติ ยํ เทวทตฺโต กเรยฺย
กาเยน วาจาย น เตน พุทฺโธ วา ธมฺโม วา สงฺโฆ วา
ทฏฺฐพฺโพ เทวทตฺโต ว เตน ทฏฺฐพฺโพติ ขมติ สงฺฆสฺส
ตสฺมา ตุณฺหี เอวเมตํ ธารยามีติ
อถโข ภควา อายสฺมนฺตํ สารีปุตฺตํ อามนฺเตสิ เตนหิ
ตฺวํ สารีปุตฺต เทวทตฺตํ ราชคเห ปกาเสหีติ ปุพฺเพ มยา
ภนฺเต เทวทตฺตสฺส ราชคเห วณฺโณ ภาสิโต มหิทฺธิโก โคธิปุตฺโต
มหานุภาโว โคธิปุตฺโตติ กถาหํ ภนฺเต เทวทตฺตํ ราชคเห
ปกาเสมีติ นนุ ตยา สารีปุตฺต ภูโตเยว เทวทตฺตสฺส ราชคเห
วณฺโณ ภาสิโต มหิทฺธิโก โคธิปุตฺโต มหานุภาโว โคธิปุตฺโตติ


เอวํ ภนฺเตติ เอวเมว โข ตฺวํ สารีปุตฺต ภูตญฺเญว เทวทตฺตํ
ราชคเห ปกาเสหีติ เอวํ ภนฺเตติ โข อายสฺมา สาริปุตฺโต
ภควโต ปจฺจสฺโสสิ
อถโข ภควา ภิกฺขู อามนฺเตสิ เตนหิ ภิกฺขเว สงฺโฆ
สาริปุตฺตํ สมฺมนฺนตุ เทวทตฺตํ ราชคเห ปกาเสตุํ ปุพฺเพ เทวทตฺตสฺส
อญฺญา ปกติ อโหสิ อิทานิ อญฺญา ปกติ ยํ เทวทตฺโต กเรยฺย
กาเยน วาจาย น เตน พุทฺโธ วา ธมฺโม วา สงฺโฆ วา ทฏฺฐพฺโพ
เทวทตฺโต ว เตน ทฏฺฐพฺโพติ เอวญฺจ ปน ภิกฺขเว
สมฺมนฺนิตพฺโพ ปฐมํ สารีปุตฺโต ยาจิตพฺโพ ยาจิตฺวา พฺยตฺเตน
ภิกฺขุนา ปฏิพเลน สงฺโฆ ญาเปตพฺโพ สุณาตุ เม ภนฺเต สงฺโฆ ยทิ
สงฺฆสฺส ปตฺตกลฺลํ สงฺโฆ อายสฺมนฺตํ สารีปุตฺตํ สมฺมนฺเนยฺย
เทวทตฺตํ ราชคเห ปกาเสตุํ ปุพฺเพ เทวทตฺตสฺส อญฺญา ปกติ
อโหสิ อิทานิ อญฺญา ปกติ ยํ เทวทตฺโต กเรยฺย กาเยน
วาจาย น เตน พุทฺโธ วา ธมฺโม วา สงฺโฆ วา ทฏฺฐพฺโพ
เทวทตฺโต ว เตน ทฏฺฐพฺโพติ เอสา ญตฺติ สุณาตุ เม
ภนฺเต สงฺโฆ สงฺโฆ อายสฺมนฺตํ สารีปุตฺตํ สมฺมนฺนติ เทวทตฺตํ
ราชคเห ปกาเสตุํ ปุพฺเพ เทวทตฺตสฺส อญฺญา ปกติ อโหสิ
อิทานิ อญฺญา ปกติ ยํ เทวทตฺโต กเรยฺย กาเยน วาจาย
น เตน พุทฺโธ วา ธมฺโม วา สงฺโฆ วา ทฏฺฐพฺโพ เทวทตฺโต
ว เตน ทฏฺฐพฺโพติ ยสฺสายสฺมโต ขมติ อายสฺมโต สารีปุตฺตสฺส


สมฺมติ เทวทตฺตํ ราชคเห ปกาเสตุํ ปุพฺเพ เทวทตฺตสฺส อญฺญา
ปกติ อโหสิ อิทานิ อญฺญา ปกติ ยํ เทวทตฺโต กเรยฺย
กาเยน วาจาย น เตน พุทฺโธ วา ธมฺโม วา สงฺโฆ วา
ทฏฺฐพฺโพ เทวทตฺโต ว เตน ทฏฺฐพฺโพติ โส ตุณฺหสฺส ยสฺส
นกฺขมติ โส ภาเสยฺย สมฺมโต สงฺเฆน อายสฺมา สารีปุตฺโต
เทวทตฺตํ ราชคเห ปกาเสตุํ ปุพฺเพ เทวทตฺตสฺส อญฺญา ปกติ
อโหสิ อิทานิ อญฺญา ปกติ ยํ เทวทตฺโต กเรยฺย กาเยน
วาจาย น เตน พุทฺโธ วา ธมฺโม วา สงฺโฆ วา ทฏฺฐพฺโพ
เทวทตฺโต ว เตน ทฏฺฐพฺโพติ ขมติ สงฺฆสฺส ตสฺมา ตุณฺหี
เอวเมตํ ธารยามีติ
สมฺมโต จายสฺมา สารีปุตฺโต สมฺพหุเลหิ ภิกฺขูหิ
สทฺธึ ราชคหํ ปวิสิตฺวา เทวทตฺตํ ราชคเห ปกาเสสิ ปุพฺเพ
เทวทตฺตสฺส อญฺญา ปกติ อโหสิ อิทานิ อญฺญา ปกติ ยํ
เทวทตฺโต กเรยฺย กาเยน วาจาย น เตน พุทฺโธ วา ธมฺโม
วา สงฺโฆ วา ทฏฺฐพฺโพ เทวทตฺโต ว เตน ทฏฺฐพฺโพติ
ตตฺถ เย เต มนุสฺสา อสฺสทฺธา อปฺปสนฺนา ทุพฺพุทฺธิโน เต
เอวมาหํสุ อุสฺสุยฺยกา อิเม สมณา สกฺยปุตฺติยา เทวทตฺตสฺส
ลาภสกฺการํ อุสฺสุยฺยนฺตีติ เย ปน เต มนุสฺสา สทฺธา ปสนฺนา
ปณฺฑิตา สุพุทฺธิมนฺโต เต เอวมาหํสุ น โข อิทํ โอรกํ
ภวิสฺสติ ยถา ภควา เทวทตฺตํ ราชคเห ปกาสาเปตีติ


อถโข เทวทตฺโต เยน อชาตสตฺตุ กุมาโร
เตนุปสงฺกมิ อุปสงฺกมิตฺวา อชาตสตฺตุํ กุมารํ เอตทโวจ ปุพฺเพ
โข กุมาร มนุสฺสา ทีฆายุกา เอตรหิ อปฺปายุกา ฐานํ โข
ปเนตํ วิชฺชติ ยํ ตฺวํ กุมาโร ว สมาโน กาลํ กเรยฺยาสิ เตนหิ
ตฺวํ กุมาร ปิตรํ หนฺตฺวา ราชา โหหิ อหํ ภควนฺตํ หนฺตฺวา พุทฺโธ
ภวิสฺสามีติ อถโข อชาตสตฺตุ กุมาโร อยฺโย โข เทวทตฺโต
มหิทฺธิโก มหานุภาโว ชาเนยฺยาปิ อยฺโย เทวทตฺโตติ อูรุยา
โปตฺถนิกํ พนฺธิตฺวา ทิวา ทิวสฺส ภีโต อุพฺพิคฺโค อุสฺสงฺกี
อุตฺรโสฺต สหสา อนฺเตปุรํ ปาวิสิ อทฺทสํสุ โข อนฺเตปุรปาลกา
มหามตฺตา อชาตสตฺตุํ กุมารํ ทิวา ทิวสฺส ภีตํ อุพฺพิคฺคํ อุสฺสงฺกึ
อุตฺรสฺตํ สหสา อนฺเตปุรํ ปวิสนฺตํ ทิสฺวาน อคฺคเหสุํ เต
วิจินนฺตา อูรุยา โปตฺถนิกํ พทฺธํ ทิสฺวา อชาตสตฺตุํ กุมารํ
เอตทโวจุํ กึ ตฺวํ กุมาร กตฺตุกาโมสีติ ปิตรํ หนฺตุกาโมมฺหีติ
เกนาสิ อุสฺสาหิโตติ อยฺเยน เทวทตฺเตนาติ เอกจฺเจ
มหามตฺตา เอวํ มตึ อกํสุ กุมาโร จ หนฺตพฺโพ เทวทตฺโต
จ สพฺเพ จ ภิกฺขู หนฺตพฺพาติ เอกจฺเจ มหามตฺตา เอวํ
มตึ อกํสุ น ภิกฺขู หนฺตพฺพา น ภิกฺขู กิญฺจิ อปรชฺฌนฺติ
กุมาโร จ หนฺตพฺโพ เทวทตฺโต จาติ เอกจฺเจ มหามตฺตา
เอวํ มตึ อกํสุ น กุมาโร หนฺตพฺโพ น เทวทตฺโต น



ภิกฺขู หนฺตพฺพา รญฺโญ อาโรเจตพฺพํ ยถา ราชา วกฺขติ
ตถา กริสฺสามาติ
อถโข เต มหามตฺตา อชาตสตฺตุํ กุมารํ อาทาย เยน
ราชา มาคโธ เสนิโย พิมฺพิสาโร เตนุปสงฺกมึสุ อุปสงฺกมิตฺวา
รญฺโญ มาคธสฺส เสนิยสฺส พิมฺพิสารสฺส เอตมตฺถํ อาโรเจสุํ
กถํ ภเณ มหามตฺเตหิ มติ กตาติ เอกจฺเจ เทว มหามตฺตา
เอวํ มตึ อกํสุ กุมาโร จ หนฺตพฺโพ เทวทตฺโต จ สพฺเพ
จ ภิกฺขู หนฺตพฺพาติ เอกจฺเจ มหามตฺตา เอวํ มตึ อกํสุ น
ภิกฺขู หนฺตพฺพา น ภิกฺขู กิญฺจิ อปรชฺฌนฺติ กุมาโร จ
หนฺตพฺโพ เทวทตฺโต จาติ เอกจฺเจ มหามตฺตา เอวํ มตึ อกํสุ
น กุมาโร หนฺตพฺโพ น เทวทตฺโต น ภิกฺขู หนฺตพฺพา
รญฺโญ อาโรเจตพฺพํ ยถา ราชา วกฺขติ ตถา กริสฺสามาติ
กึ ภเณ กริสฺสติ พุทฺโธ วา ธมฺโม วา สงฺโฆ วา นนุ
ภควตา ปฏิกจฺเจว เทวทตฺโต ราชคเห ปกาสาปิโต ปุพฺเพ
เทวทตฺตสฺส อญฺญา ปกติ อโหสิ อิทานิ อญฺญา ปกติ ยํ
เทวทตฺโต กเรยฺย กาเยน วาจาย น เตน พุทฺโธ วา ธมฺโม
วา สงฺโฆ วา ทฏฺฐพฺโพ เทวทตฺโต ว เตน ทฏฺฐพฺโพติ
ตตฺถ เย เต มหามตฺตา เอวํ มตึ อกํสุ กุมาโร จ หนฺตพฺโพ
เทวทตฺโต จ สพฺเพ จ ภิกฺขู หนฺตพฺพาติ เต อฏฺฐาเน อกาสิ



เย เต มหามตฺตา เอวํ มตึ อกํสุ น ภิกฺขู หนฺตพฺพา น
ภิกฺขู กิญฺจิ อปรชฺฌนฺติ กุมาโร จ หนฺตพฺโพ เทวทตฺโต
จาติ เต นีเจ ฐาเน ฐเปสิ เย เต มหามตฺตา เอวํ มตึ
อกํสุ น กุมาโร หนฺตพฺโพ น เทวทตฺโต น ภิกฺขู หนฺตพฺพา
รญฺโญ อาโรเจตพฺพํ ยถา ราชา วกฺขติ ตถา กริสฺสามาติ
เต อุจฺเจ ฐาเน ฐเปสิ อถโข ราชา มาคโธ เสนิโย
พิมฺพิสาโร อชาตสตฺตุํ กุมารํ เอตทโวจ กิสฺส มํ ตฺวํ กุมาร
หนฺตุกาโมสีติ รชฺเชนมฺหิ เทว อตฺถิโกติ สเจ โข ตฺวํ
กุมาร รชฺเชน อตฺถิโก เอตํ เต รชฺชนฺติ อชาตสตฺตุสฺส กุมารสฺส
รชฺชํ นิยฺยาเทสิ
อถโข เทวทตฺโต เยน อชาตสตฺตุ กุมาโร
เตนุปสงฺกมิ อุปสงฺกมิตฺวา อชาตสตฺตุํ กุมารํ เอตทโวจ ปุริเส
มหาราช อาณาเปหิ เย สมณํ โคตมํ ชีวิตา โวโรเปสฺสนฺตีติ
อถโข อชาตสตฺตุ กุมาโร มนุสฺเส อาณาเปสิ ยถา ภเณ
อยฺโย เทวทตฺโต อาห ตถา กโรถาติ อถโข เทวทตฺโต
เอกํ ปุริสํ อาณาเปสิ คจฺฉาวุโส อมุกสฺมึ โอกาเส สมโณ
โคตโม วิหรติ ตํ ชีวิตา โวโรเปตฺวา อิมินา มคฺเคน อาคจฺฉาติ
ตสฺมึ มคฺเค เทฺว ปุริเส ฐเปสิ โย อิมินา มคฺเคน เอโก
ปุริโส อาคจฺฉติ ตํ ชีวิตา โวโรเปตฺวา อิมินา มคฺเคน
อาคจฺฉถาติ ตสฺมึ มคฺเค จตฺตาโร ปุริเส ฐเปสิ เย อิมินา



มคฺเคน เทฺว ปุริสา อาคจฺฉนฺติ เต ชีวิตา โวโรเปตฺวา อิมินา
มคฺเคน อาคจฺฉถาติ ตสฺมึ มคฺเค อฏฺฐ ปุริเส ฐเปสิ เย
อิมินา มคฺเคน จตฺตาโร ปุริสา อาคจฺฉนฺติ เต ชีวิตา
โวโรเปตฺวา อิมินา มคฺเคน อาคจฺฉถาติ ตสฺมึ มคฺเค โสฬส
ปุริเส ฐเปสิ เย อิมินา มคฺเคน อฏฺฐ ปุริสา อาคจฺฉนฺติ
เต ชีวิตา โวโรเปตฺวา อาคจฺฉถาติ
อถโข โส เอโก ปุริโส อสิจมฺมํ คเหตฺวา ธนุกลาปํ
สนฺนยฺหิตฺวา เยน ภควา เตนุปสงฺกมิ อุปสงฺกมิตฺวา ภควโต
อวิทูเร ภีโต อุพฺพิคฺโค อุสฺสงฺกี อุตฺรโสฺต ปตฺถทฺเธน กาเยน
อฏฺฐาสิ อทฺทสา โข ภควา ตํ ปุริสํ ภีตํ อุพฺพิคฺคํ อุสฺสงฺกึ
อุตฺรสฺตํ ปตฺถทฺเธน กาเยน ฐิตํ ทิสฺวาน ตํ ปุริสํ เอตทโวจ
เอหาวุโส มา ภายีติ อถโข โส ปุริโส อสิจมฺมํ เอกมนฺตํ
กริตฺวา ธนุกลาปํ นิกฺขิปิตฺวา เยน ภควา เตนุปสงฺกมิ อุปสงฺกมิตฺวา
ภควโต ปาเทสุ สิรสา นิปติตฺวา ภควนฺตํ เอตทโวจ
อจฺจโย มํ ภนฺเต อจฺจคมา ยถาพาลํ ยถามูฬฺหํ ยถาอกุสลํ ยฺวาหํ
ทุฏฺฐจิตฺโต วธกจิตฺโต อิธุปสงฺกนฺโต ตสฺส เม ภนฺเต ภควา
อจฺจยํ อจฺจยโต ปฏิคฺคณฺหาตุ อายตึ สํวรายาติ อิงฺฆ ตฺวํ
อาวุโส อจฺจโย อจฺจคมา ยถาพาลํ ยถามูฬฺหํ ยถาอกุสลํ ยํ
ตฺวํ ทุฏฺฐจิตฺโต วธกจิตฺโต อิธุปสงฺกนฺโต ยโต จ โข ตฺวํ



อาวุโส อจฺจยํ อจฺจยโต ทิสฺวา ยถาธมฺมํ ปฏิกโรสิ ตนฺเต มยํ
ปฏิคฺคณฺหาม วุฑฺฒิ เหสา อาวุโส อริยสฺส วินเย โย
อจฺจยํ อจฺจยโต ทิสฺวา ยถาธมฺมํ ปฏิกโรติ อายตึ สํวรํ
อาปชฺชตีติ อถโข ภควา ตสฺส ปุริสสฺส อนุปุพฺพิกถํ กเถสิ
เสยฺยถีทํ ทานกถํ สีลกถํ สคฺคกถํ กามานํ อาทีนวํ โอการํ
สงฺกิเลสํ เนกฺขมฺเม อานิสํสํ ปกาเสสิ ยทา ตํ ภควา
อญฺญาสิ กลฺลจิตฺตํ มุทุจิตฺตํ วินีวรณจิตฺตํ อุทคฺคจิตฺตํ ปสนฺนจิตฺตํ
อถ ยา พุทฺธานํ สามุกฺกํสิกา ธมฺมเทสนา ตํ ปกาเสสิ ทุกฺขํ
สมุทยํ นิโรธํ มคฺคํ เสยฺยถาปิ นาม สุทฺธํ วตฺถํ อปคตกาฬกํ
สมฺมเทว รชนํ ปฏิคฺคเณฺหยฺย เอวเมว ตสฺส ปุริสสฺส ตสฺมึเยว
อาสเน วิรชํ วีตมลํ ธมฺมจกฺขุํ อุทปาทิ ยงฺกิญฺจิ สมุทยธมฺมํ
สพฺพนฺตํ นิโรธธมฺมนฺติ อถโข โส ปุริโส ทิฏฺฐธมฺโม ปตฺตธมฺโม
วิทิตธมฺโม ปริโยคาฬฺหธมฺโม ติณฺณวิจิกิจฺโฉ วิคตกถํกโถ
เวสารชฺชปฺปตฺโต อปรปฺปจฺจโย สตฺถุสาสเน ภควนฺตํ เอตทโวจ
อภิกฺกนฺตํ ภนฺเต อภิกฺกนฺตํ ภนฺเต เสยฺยถาปิ ภนฺเต นิกฺกุชฺชิตํ
วา อุกฺกุชฺเชยฺย ปฏิจฺฉนฺนํ วา วิวเรยฺย มูฬฺหสฺส วา มคฺคํ
อาจิกฺเขยฺย อนฺธกาเร วา เตลปฺปชฺโชตํ ธาเรยฺย จกฺขุมนฺโต
รูปานิ ทกฺขนฺตีติ เอวเมวํ ภควตา อเนกปริยาเยน ธมฺโม
ปกาสิโต เอสาหํ ภนฺเต ภควนฺตํ สรณํ คจฺฉามิ ธมฺมญฺจ
ภิกฺขุสงฺฆญฺจ อุปาสกํ มํ ภควา ธาเรตุ อชฺชตคฺเค ปาณุเปตํ


สรณํ คตนฺติ อถโข ภควา ตํ ปุริสํ เอตทโวจ มา โข
ตฺวํ อาวุโส อิมินา มคฺเคน คจฺฉ อิมินา มคฺเคน คจฺฉาหีติ
อญฺเญน มคฺเคน อุยฺโยเชสิ
อถโข เต เทฺว ปุริสา กึ นุ โข โส เอโก
ปุริโส จิเรน อาคจฺฉตีติ ปฏิปถํ คจฺฉนฺตา อทฺทสํสุ ภควนฺตํ
อญฺญตรสฺมึ รุกฺขมูเล นิสินฺนํ ทิสฺวาน เยน ภควา เตนุปสงฺกมึสุ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุ เตสํ
ภควา อนุปุพฺพิกถํ กเถสิ เป อปรปฺปจฺจยา สตฺถุสาสเน
ภควนฺตํ เอตทโวจุํ อภิกฺกนฺตํ ภนฺเต อภิกฺกนฺตํ ภนฺเต เป
อุปาสเก โน ภควา ธาเรตุ อชฺชตคฺเค ปาณุเปเต สรณํ คเตติ
อถโข ภควา เต ปุริเส เอตทโวจ มา โข ตุเมฺห อาวุโส
อิมินา มคฺเคน คจฺฉถ อิมินา มคฺเคน คจฺฉถาติ อญฺเญน
มคฺเคน อุยฺโยเชสิ
อถโข เต จตฺตาโร ปุริสา เป อถโข เต อฏฺฐ
ปุริสา เป อถโข เต โสฬส ปุริสา กึ นุ โข เต อฏฺฐ
ปุริสา จิเรน อาคจฺฉนฺตีติ ปฏิปถํ คจฺฉนฺตา อทฺทสํสุ ภควนฺตํ
อญฺญตรสฺมึ รุกฺขมูเล นิสินฺนํ ทิสฺวาน เยน ภควา เตนุปสงฺกมึสุ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุ เตสํ
ภควา อนุปุพฺพิกถํ กเถสิ เสยฺยถีทํ ทานกถํ สีลกถํ เป
อปรปฺปจฺจยา สตฺถุสาสเน ภควนฺตํ เอตทโวจุํ อภิกฺกนฺตํ ภนฺเต


อภิกฺกนฺตํ ภนฺเต เป อุปาสเก โน ภควา ธาเรตุ อชฺชตคฺเค
ปาณุเปเต สรณํ คเตติ อถโข โส เอโก ปุริโส เยน
เทวทตฺโต เตนุปสงฺกมิ อุปสงฺกมิตฺวา เทวทตฺตํ เอตทโวจ
นาหํ ภนฺเต สกฺโกมิ ตํ ภควนฺตํ ชีวิตา โวโรเปตุํ มหิทฺธิโก
โส ภควา มหานุภาโวติ อลํ อาวุโส มา ตฺวํ สมณํ โคตมํ
ชีวิตา โวโรเปสิ อหเมว สมณํ โคตมํ ชีวิตา โวโรเปสฺสามีติ
เตน โข ปน สมเยน ภควา คิชฺฌกูฏสฺส ปพฺพตสฺส
ฉายายํ จงฺกมติ อถโข เทวทตฺโต คิชฺฌกูฏํ ปพฺพตํ
อภิรูยฺหิตฺวา มหตึ สิลํ ปวิชฺฌิ อิมาย สมณํ โคตมํ ชีวิตา
โวโรเปสฺสามีติ เทฺว ปพฺพตกูฏา สมาคนฺตฺวา ตํ สิลํ สมฺปฏิจฺฉึสุ
ตโต ปปฏิกา อุปฺปติตฺวา ภควโต ปาเท รุหิรํ อุปฺปาเทสิ
อถโข ภควา อุทฺธํ อุลฺโลเกตฺวา เทวทตฺตํ เอตทโวจ พหุํ ตยา
โมฆปุริส อปุญฺญํ ปสุตํ ยํ ตฺวํ ทุฏฺฐจิตฺโต วธกจิตฺโต
ตถาคตสฺส รุหิรํ อุปฺปาเทสีติ อถโข ภควา ภิกฺขู อามนฺเตสิ
อิทํ ภิกฺขเว เทวทตฺเตน ปฐมํ อนนฺตริกกมฺมํ อุปจิตํ ยํ ทุฏฺฐจิตฺเตน
วธกจิตฺเตน ตถาคตสฺส รุหิรํ อุปฺปาทิตนฺติ อสฺโสสุํ โข ภิกฺขู
เทวทตฺเตน กิร ภควโต วโธ ปยุตฺโตติ เต จ ภิกฺขู
ภควโต วิหารสฺส ปริโต ปริโต จงฺกมนฺติ อุจฺจาสทฺทา มหาสทฺทา




สชฺฌายํ กโรนฺตา ภควโต รกฺขาวรณคุตฺติยา อสฺโสสิ โข
ภควา อุจฺจาสทฺทํ มหาสทฺทํ สชฺฌายสทฺทํ สุตฺวาน อายสฺมนฺตํ
อานนฺทํ อามนฺเตสิ กินฺนุ โข โส อานนฺท อุจฺจาสทฺโท มหาสทฺโท
สชฺฌายสทฺโทติ อสฺโสสุํ โข ภนฺเต ภิกฺขู เทวทตฺเตน กิร
ภควโต วโธ ปยุตฺโตติ เต จ ภนฺเต ภิกฺขู ภควโต วิหารสฺส
ปริโต ปริโต จงฺกมนฺติ อุจฺจาสทฺทา มหาสทฺทา สชฺฌายํ กโรนฺตา
ภควโต รกฺขาวรณคุตฺติยา โส เอโส ภควา อุจฺจาสทฺโท
มหาสทฺโท สชฺฌายสทฺโทติ เตนหานนฺท มม วจเนน เต ภิกฺขู
อามนฺเตหิ สตฺถา อายสฺมนฺเต อามนฺเตตีติ เอวํ ภนฺเตติ
โข อายสฺมา อานนฺโท ภควโต ปฏิสฺสุตฺวา เยน เต ภิกฺขู
เตนุปสงฺกมิ อุปสงฺกมิตฺวา เต ภิกฺขู เอตทโวจ สตฺถา
อายสฺมนฺเต อามนฺเตตีติ เอวมาวุโสติ โข เต ภิกฺขู อายสฺมโต
อานนฺทสฺส ปฏิสฺสุตฺวา เยน ภควา เตนุปสงฺกมึสุ อุปสงฺกมิตฺวา
ภควนฺตํ อภิวาเทตฺวา เอกมนฺตํ นิสีทึสุ เอกมนฺตํ นิสินฺเน
โข เต ภิกฺขู ภควา เอตทโวจ อฏฺฐานเมตํ ภิกฺขเว อนวกาโส
โย ปรุปกฺกเมน ตถาคตํ ชีวิตา โวโรเปยฺย น ปรุปกฺกเมน
ภิกฺขเว ตถาคตา ปรินิพฺพายนฺติ ปญฺจิเม ภิกฺขเว สตฺถาโร
สนฺโต สํวิชฺชมานา โลกสฺมึ กตเม ปญฺจ อิธ ภิกฺขเว
เอกจฺโจ สตฺถา อปริสุทฺธสีโล สมาโน ปริสุทฺธสีโลมฺหีติ ปฏิชานาติ



ปริสุทฺธํ เม สีลํ ปริโยทาตํ อสงฺกิลิฏฺฐนฺติ จ
ตเมนํ สาวกา เอวํ ชานนฺติ อยํ โข ภวํ สตฺถา อปริสุทฺธสีโล
สมาโน ปริสุทฺธสีโลมฺหีติ ปฏิชานาติ ปริสุทฺธํ เม สีลํ ปริโยทาตํ
อสงฺกิลิฏฺฐนฺติ จ มยญฺเจว โข ปน คิหีนํ อาโรเจยฺยาม
นาสฺสสฺส มนาปํ ยํ โข ปนสฺส อมนาปํ กถนฺตํ มยนฺเตน
สมุทาจเรยฺยาม สมฺมนฺนติ โข ปน
จีวรปิณฺฑปาตเสนาสนคิลานปจฺจยเภสชฺชปริกฺขาเรน ยํ ตุโม กริสฺสติ ตุโม ว เตน
ปญฺญายิสฺสตีติ เอวรูปํ โข ภิกฺขเว สตฺถารํ สาวกา สีลโต
รกฺขนฺติ เอวรูโป จ ปน สตฺถา สาวเกหิ สีลโต รกฺขํ
ปจฺจาสึสติ
ปุน จปรํ ภิกฺขเว อิเธกจฺโจ สตฺถา อปริสุทฺธาชีโว
สมาโน ปริสุทฺธาชีโวมฺหีติ ปฏิชานาติ เป เอวรูปํ โข
ภิกฺขเว สตฺถารํ สาวกา อาชีวโต รกฺขนฺติ เอวรูโป จ ปน
สตฺถา สาวเกหิ อาชีวโต รกฺขํ ปจฺจาสึสติ
ปุน จปรํ ภิกฺขเว อิเธกจฺโจ สตฺถา อปริสุทฺธธมฺมเทสโน
สมาโน ปริสุทฺธธมฺมเทสโนมฺหีติ ปฏิชานาติ เป
เอวรูปํ โข ภิกฺขเว สตฺถารํ สาวกา ธมฺมเทสนโต รกฺขนฺติ
เอวรูโป จ ปน สตฺถา สาวเกหิ ธมฺมเทสนโต รกฺขํ ปจฺจาสึสติ
ปุน จปรํ ภิกฺขเว อิเธกจฺโจ สตฺถา อปริสุทฺธเวยฺยากรโณ
สมาโน ปริสุทฺธเวยฺยากรโณมฺหีติ ปฏิชานาติ


เป เอวรูปํ โข ภิกฺขเว สตฺถารํ สาวกา เวยฺยากรณโต
รกฺขนฺติ เอวรูโป จ ปน สตฺถา สาวเกหิ เวยฺยากรณโต รกฺขํ
ปจฺจาสึสติ
ปุน จปรํ ภิกฺขเว อิเธกจฺโจ สตฺถา อปริสุทฺธญาณทสฺสโน
สมาโน ปริสุทฺธญาณทสฺสโนมฺหีติ ปฏิชานาติ ปริสุทฺธํ
เม ญาณทสฺสนํ ปริโยทาตํ อสงฺกิลิฏฺฐนฺติ จ ตเมนํ
สาวกา เอวํ ชานนฺติ อยํ โข ภวํ สตฺถา อปริสุทฺธญาณทสฺสโน
ปริสุทฺธญาณทสฺสโนมฺหีติ ปฏิชานาติ ปริสุทฺธํ เม
ญาณทสฺสนํ ปริโยทาตํ อสงฺกิลิฏฺฐนฺติ จ มยญฺเจว โข ปน
คิหีนํ อาโรเจยฺยาม นาสฺสสฺส มนาปํ ยํ โข ปนสฺส อมนาปํ
กถนฺตํ มยนฺเตน สมุทาจเรยฺยาม สมฺมนฺนติ โข ปน
จีวรปิณฺฑปาตเสนาสนคิลานปจฺจยเภสชฺชปริกฺขาเรน ยํ ตุโม กริสฺสติ
ตุโม ว เตน ปญฺญายิสฺสตีติ เอวรูปํ โข ภิกฺขเว สตฺถารํ
สาวกา ญาณทสฺสนโต รกฺขนฺติ เอวรูโป จ ปน สตฺถา
สาวเกหิ ญาณทสฺสนโต รกฺขํ ปจฺจาสึสติ อิเม โข ภิกฺขเว
ปญฺจ สตฺถาโร สนฺโต สํวิชฺชมานา โลกสฺมึ อหํ โข ปน
ภิกฺขเว ปริสุทฺธสีโล สมาโน ปริสุทฺธสีโลมฺหีติ ปฏิชานามิ
ปริสุทฺธํ เม สีลํ ปริโยทาตํ อสงฺกิลิฏฺฐนฺติ จ น จ มํ
สาวกา สีลโต รกฺขนฺติ น จาหํ สาวเกหิ สีลโต รกฺขํ
ปจฺจาสึสามิ อหํ โข ปน ภิกฺขเว ปริสุทฺธาชีโว สมาโน


เป ปริสุทฺธธมฺมเทสโน สมาโน เป ปริสุทฺธเวยฺยากรโณ
เป ปริสุทฺธญาณทสฺสโน สมาโน ปริสุทฺธญาณทสฺสโนมฺหีติ
ปฏิชานามิ ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺติ
จ น จ มํ สาวกา ญาณทสฺสนโต รกฺขนฺติ น จาหํ
สาวเกหิ ญาณทสฺสนโต รกฺขํ ปจฺจาสึสามิ อฏฺฐานเมตํ
ภิกฺขเว อนวกาโส โย ปรุปกฺกเมน ตถาคตํ ชีวิตา โวโรเปยฺย
น ปรุปกฺกเมน ภิกฺขเว ตถาคตา ปรินิพฺพายนฺติ คจฺฉถ
ตุเมฺห ภิกฺขเว ยถาวิหารํ อรกฺขิยา ภิกฺขเว ตถาคตาติ
เตน โข ปน สมเยน ราชคเห นาฬาคิริ นาม หตฺถี
จณฺโฑ โหติ มนุสฺสฆาตโก อถโข เทวทตฺโต ราชคหํ
ปวิสิตฺวา หตฺถิสาลํ คนฺตฺวา หตฺถิภณฺเฑ เอตทโวจ มยํ โข
ภเณ ราชญาตกา นาม ปฏิพลา นีจฏฺฐานิยํ อุจฺจฏฺฐาเน ฐเปตุํ
ภตฺตํปิ เวตนํปิ วฑฺฒาเปตุํ เตนหิ ภเณ ยทา สมโณ โคตโม
อิมํ รจฺฉํ ปฏิปนฺโน โหติ ตทา อิมํ นาฬาคิรึ หตฺถึ มุญฺจิตฺวา
อิมํ รจฺฉํ ปฏิปาเทถาติ เอวํ ภนฺเตติ โข เต หตฺถิภณฺฑา
เทวทตฺตสฺส ปจฺจสฺโสสุํ อถโข ภควา ปุพฺพณฺหสมยํ นิวาเสตฺวา
ปตฺตจีวรมาทาย สมฺพหุเลหิ ภิกฺขูหิ สทฺธึ ราชคหํ ปาวิสิ
อถโข ภควา ตํ รจฺฉํ ปฏิปชฺชิ อทฺทสํสุ โข เต หตฺถิภณฺฑา
ภควนฺตํ ตํ รจฺฉํ ปฏิปนฺนํ ทิสฺวาน นาฬาคิรึ หตฺถึ มุญฺจิตฺวา
ตํ รจฺฉํ ปฏิปาเทสุํ อทฺทสา โข นาฬาคิริ หตฺถี ภควนฺตํ



ทูรโต ว อาคจฺฉนฺตํ ทิสฺวาน โสณฺฑํ อุสฺสาเปตฺวา ปหฏฺฐกณฺณวาโล
เยน ภควา เตน อภิธาวิ อทฺทสํสุ โข เต ภิกฺขู
นาฬาคิรึ หตฺถึ ทูรโต ว อาคจฺฉนฺตํ ทิสฺวาน ภควนฺตํ เอตทโวจุํ
อยํ ภนฺเต นาฬาคิริ หตฺถี จณฺโฑ ผรุโส มนุสฺสฆาตโก
อิมํ รจฺฉํ ปฏิปนฺโน ปฏิกฺกมตุ ภนฺเต ภควา ปฏิกฺกมตุ
สุคโตติ อาคจฺฉถ ภิกฺขเว มา ภายิตฺถ อฏฺฐานเมตํ
ภิกฺขเว อนวกาโส โย ปรุปกฺกเมน ตถาคตํ ชีวิตา โวโรเปยฺย
น ปรุปกฺกเมน ภิกฺขเว ตถาคตา ปรินิพฺพายนฺตีติ ทุติยมฺปิ
โข เต ภิกฺขู เป ตติยมฺปิ โข เต ภิกฺขู ภควนฺตํ เอตทโวจุํ
อยํ ภนฺเต นาฬาคิริ หตฺถี จณฺโฑ ผรุโส มนุสฺสฆาตโก อิมํ
รจฺฉํ ปฏิปนฺโน ปฏิกฺกมตุ ภนฺเต ภควา ปฏิกฺกมตุ สุคโตติ
อาคจฺฉถ ภิกฺขเว มา ภายิตฺถ อฏฺฐานเมตํ ภิกฺขเว อนวกาโส
โย ปรุปกฺกเมน ตถาคตํ ชีวิตา โวโรเปยฺย น ปรุปกฺกเมน
ภิกฺขเว ตถาคตา ปรินิพฺพายนฺตีติ
เตน โข ปน สมเยน มนุสฺสา ปาสาเทสุปิ หมฺมิเยสุปิ
ฉทเนสุปิ อารูฬฺหา อจฺฉนฺติ ตตฺถ เย เต มนุสฺสา อสฺสทฺธา
อปฺปสนฺนา ทุพฺพุทฺธิโน เต เอวมาหํสุ อภิรูโป วต โภ
โคตโม มหาสมโณ นาเคน วิเหฐิยิสฺสตีติ เย ปน เต



มนุสฺสา สทฺธา ปสนฺนา ปณฺฑิตา พุทฺธิมนฺโต เต เอวมาหํสุ
นจิรสฺสํ วต โภ นาโค นาเคน สงฺคาเมสฺสตีติ อถโข ภควา
นาฬาคิรึ หตฺถึ เมตฺเตน จิตฺเตน ผริ อถโข นาฬาคิริ หตฺถี
ภควโต เมตฺเตน จิตฺเตน ผุฏฺโฐ โสณฺฑํ โอโรเปตฺวา เยน
ภควา เตนุปสงฺกมิ อุปสงฺกมิตฺวา ภควโต ปุรโต อฏฺฐาสิ
อถโข ภควา ทกฺขิเณน หตฺเถน นาฬาคิริสฺส หตฺถิสฺส กุมฺภํณ
ปรามสนฺโต นาฬาคิรึ หตฺถึ คาถาหิ อชฺฌภาสิ
มา กุญฺชร นาคมาสโท
ทุกฺขํ หิ กุญฺชร นาคมาสโท
น หิ นาคหตสฺส กุญฺชร
สุคติ โหติ อิโต ปรํ ยโต
มา จ มโท มา จ ปมาโท
น หิ ปมตฺตา สุคตึ วชนฺติ เต
ตฺวญฺเญว ตถา กริสฺสสิ
เยน ตฺวํ สุคตึ คมิสฺสสีติ
อถโข นาฬาคิริ หตฺถี โสณฺฑาย ภควโต ปาทปํสูนิ
คเหตฺวา อุปริมุทฺธนิ อากิริตฺวา ปฏิกุฏิโต ปฏิสกฺกิ ยาว ภควนฺตํ
อทกฺขิ อถโข นาฬาคิริ หตฺถี หตฺถิสาลํ คนฺตฺวา สกฏฺฐาเน
อฏฺฐาสิ ตถาทนฺโต จ ปน นาฬาคิริ หตฺถึ อโหสิ



เตน โข ปน สมเยน มนุสฺสา อิมํ คาถํ คายนฺติ
ทณฺเฑเนเก ทมยนฺติ องฺกุเสหิ กสาหิ จ
อทณฺเฑน อสตฺเถน นาโค ทนฺโต มเหสินาติ
มนุสฺสา อุชฺฌายนฺติ ขียนฺติ วิปาเจนฺติ ยาว ปาโป อยํ
เทวทตฺโต อลกฺขิโก ยตฺร หิ นาม สมณสฺส โคตมสฺส
เอวํมหิทฺธิกสฺส เอวํมหานุภาวสฺส วธาย ปรกฺกมิสฺสตีติ เทวทตฺตสฺส
ลาภสกฺกาโร ปริหายิ ภควโต จ ลาภสกฺกาโร อภิวฑฺฒิ
เตน โข ปน สมเยน เทวทตฺโต ปริหีนลาภสกฺกาโร
สปริโส กุเลสุ วิญฺญาเปตฺวา วิญฺญาเปตฺวา ภุญฺชติ มนุสฺสา
อุชฺฌายนฺติ ขียนฺติ วิปาเจนฺติ กถํ หิ นาม สมณา สกฺยปุตฺติยา
กุเลสุ วิญฺญาเปตฺวา วิญฺญาเปตฺวา ภุญฺชิสฺสนฺติ กสฺส สมฺปนฺนํ
น มนาปํ กสฺส สาทท น รุจฺจตีติ อสฺโสสุํ โข ภิกฺขู เตสํ
มนุสฺสานํ อุชฺฌายนฺตานํ ขียนฺตานํ วิปาเจนฺตานํ เย เต ภิกฺขู
อปฺปิจฺฉา เป เต อุชฺฌายนฺติ ขียนฺติ วิปาเจนฺติ กถํ หิ
นาม เทวทตฺโต สปริโส กุเลสุ วิญฺญาเปตฺวา วิญฺญาเปตฺวา
ภุญฺชิสฺสตีติ ภควโต เอตมตฺถํ อาโรเจสุํ เป สจฺจํ กิร
ตฺวํ เทวทตฺต สปริโส กุเลสุ วิญฺญาเปตฺวา วิญฺญาเปตฺวา
ภุญฺชสีติ สจฺจํ ภควาติ เป วิครหิตฺวา ธมฺมึ กถํ กตฺวา
ภิกฺขู อามนฺเตสิ เตนหิ ภิกฺขเว ภิกฺขูนํ กุเลสุ ติกโภชนํ
ปญฺญาเปสฺสามิ ตโย อตฺถวเส ปฏิจฺจ ทุมฺมงฺกูนํ ปุคฺคลานํ


นิคฺคหาย เปสลานํ ภิกฺขูนํ ผาสุวิหาราย มา ภิกฺขู ปาปิจฺฉา
ปกฺขํ นิสฺสาย สงฺฆํ ภินฺเทยฺยุนฺติ กุลานุทยตาย จ คณโภชเน
ยถาธมฺโม กาเรตพฺโพติ
อถโข เทวทตฺโต เยน โกกาลิโก กฏโมรกติสฺสโก
ขณฺฑเทวิยาปุตฺโต สมุทฺททตฺโต เตนุปสงฺกมิ อุปสงฺกมิตฺวา
โกกาลิกํ กฏโมรกติสฺสกํ ขณฺฑเทวิยาปุตฺตํ สมุทฺททตฺตํ เอตทโวจ
เอถ มยํ อาวุโส สมณสฺส โคตมสฺส สงฺฆเภทํ กริสฺสาม
จกฺกเภทนฺติ เอวํ วุตฺเต โกกาลิโก เทวทตฺตํ เอตทโวจ
สมโณ โข อาวุโส โคตโม มหิทฺธิโก มหานุภาโว กถํ มยํ
สมณสฺส โคตมสฺส สงฺฆเภทํ กริสฺสาม จกฺกเภทนฺติ เอถ
มยํ อาวุโส สมณํ โคตมํ อุปสงฺกมิตฺวา ปญฺจ วตฺถูนิ ยาจิสฺสาม
ภควา ภนฺเต อเนกปริยาเยน อปฺปิจฺฉสฺส สนฺตุฏฺฐสฺส
สลฺเลขสฺส ธูตสฺส ปาสาทิกสฺส อปจยสฺส วิริยารมฺภสฺส วณฺณวาที
อิมานิ ภนฺเต ปญฺจ วตฺถูนิ อเนกปริยาเยน อปฺปิจฺฉตาย สนฺตุฏฺฐตาย
สลฺเลขาย ธูตาย ปาสาทิกตาย อปจยาย วิริยารมฺภาย
สํวตฺตนฺติ สาธุ ภนฺเต ภิกฺขู ยาวชีวํ อารญฺญกา อสฺสุ โย
คามนฺตํ โอสเรยฺย วชฺชํ นํ ผุเสยฺย ยาวชีวํ ปิณฺฑปาติกา
อสฺสุ โย นิมนฺตนํ สาทิเยยฺย วชฺชํ นํ ผุเสยฺย ยาวชีวํ




ปํสุกูลิกา อสฺสุ โย คหปติจีวรํ สาทิเยยฺย วชฺชํ นํ ผุเสยฺย
ยาวชีวํ รุกฺขมูลิกา อสฺสุ โย ฉนฺนํ อุปคจฺเฉยฺย วชฺชํ นํ
ผุเสยฺย ยาวชีวํ มจฺฉมํสํ น ขาเทยฺยุํ โย มจฺฉมํสํ ขาเทยฺย
วชฺชํ นํ ผุเสยฺยาติ อิมานิ ปญฺจ วตฺถูนิ สมโณ โคตโม
นานุชานิสฺสติ เต จ มยํ อิเมหิ ปญฺจหิ วตฺถูหิ ชนํ
สญฺญาเปสฺสามาติ สกฺกา โข อาวุโส อิเมหิ ปญฺจหิ วตฺถูหิ
สมณสฺส โคตมสฺส สงฺฆเภโท กาตุํ จกฺกเภโท ลูขปฺปสนฺนา หิ
อาวุโส มนุสฺสาติ
อถโข เทวทตฺโต สปริโส เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข เทวทตฺโต ภควนฺตํ เอตทโวจ ภควา ภนฺเต
อเนกปริยาเยน อปฺปิจฺฉสฺส สนฺตุฏฺฐสฺส สลฺเลขสฺส ธูตสฺส ปาสาทิกสฺส
อปจยสฺส วิริยารมฺภสฺส วณฺณวาที อิมานิ ภนฺเต ปญฺจ
วตฺถูนิ อเนกปริยาเยน อปฺปิจฺฉตาย สนฺตุฏฺฐตาย สลฺเลขาย ธูตาย
ปาสาทิกตาย อปจยาย วิริยารมฺภาย สํวตฺตนฺติ สาธุ ภนฺเต
ภิกฺขู ยาวชีวํ อารญฺญกา อสฺสุ โย คามนฺตํ โอสเรยฺย
วชฺชํ นํ ผุเสยฺย ยาวชีวํ ปิณฺฑปาติกา อสฺสุ โย นิมนฺตนํ
สาทิเยยฺย วชฺชํ นํ ผุเสยฺย ยาวชีวํ ปํสุกูลิกา อสฺสุ โย



คหปติจีวรํ สาทิเยยฺย วชฺชํ นํ ผุเสยฺย ยาวชีวํ รุกฺขมูลิกา
อสฺสุ โย ฉนฺนํ อุปคจฺเฉยฺย วชฺชํ นํ ผุเสยฺย ยาวชีวํ
มจฺฉมํสํ น ขาเทยฺยุํ โย มจฺฉมํสํ ขาเทยฺย วชฺชํ นํ
ผุเสยฺยาติ อลํ เทวทตฺต โย อิจฺฉติ อารญฺญโก โหตุ โย
อิจฺฉติ คามนฺเต วิหรตุ โย อิจฺฉติ ปิณฺฑปาติโก โหตุ
โย อิจฺฉติ นิมนฺตนํ สาทิยตุ โย อิจฺฉติ ปํสุกูลิโก โหตุ
โย อิจฺฉติ คหปติจีวรํ สาทิยตุ อฏฺฐ มาเส โข มยา เทวทตฺต
รุกฺขมูลเสนาสนํ อนุญฺญาตํ ติโกฏิปริสุทฺธํ มจฺฉมํสํ อทิฏฺฐํ
อสฺสุตํ อปริสงฺกิตนฺติ อถโข เทวทตฺโต น ภควา อิมานิ
ปญฺจ วตฺถูนิ อนุชานาตีติ หฏฺโฐ อุทคฺโค สปริโส อุฏฺฐายาสนา
ภควนฺตํ อภิวาเทตฺวา ปทกฺขิณํ กตฺวา ปกฺกามิ
อถโข เทวทตฺโต สปริโส ราชคหํ ปวิสิตฺวา ปญฺจหิ
วตฺถูหิ ชนํ สญฺญาเปสิ มยํ อาวุโส สมณํ โคตมํ อุปสงฺกมิตฺวา
ปญฺจ วตฺถูนิ ยาจิมฺหา ภควา ภนฺเต อเนกปริยาเยน
อปฺปิจฺฉสฺส เป วิริยารมฺภสฺส วณฺณวาที อิมานิ ภนฺเต
ปญฺจ วตฺถูนิ อเนกปริยาเยน อปฺปิจฺฉตาย เป วิริยารมฺภาย
สํวตฺตนฺติ สาธุ ภนฺเต ภิกฺขู ยาวชีวํ อารญฺญกา อสฺสุ โย คามนฺตํ
โอสเรยฺย วชฺชํ นํ ผุเสยฺย เป ยาวชีวํ มจฺฉมํสํ น ขาเทยฺยุํ
โย มจฺฉมํสํ ขาเทยฺย วชฺชํ นํ ผุเสยฺยาติ อิมานิ ปญฺจ
วตฺถูนิ สมโณ โคตโม นานุชานาติ เต จ มยํ อิเมหิ ปญฺจหิ


วตฺถูหิ สมาทาย วตฺตามาติ
ตตฺถ เย เต มนุสฺสา อสฺสทฺธา อปฺปสนฺนา ทุพฺพุทฺธิโน
เต เอวมาหํสุ อิเม โข สมณา สกฺยปุตฺติยา ธูตา สลฺเลขวุตฺติโน
สมโณ ปน โคตโม พาหุลฺลิโก พาหุลฺลาย เจเตตีติ เย
ปน เต มนุสฺสา สทฺธา ปสนฺนา ปณฺฑิตา พุทฺธิมนฺโต เต
อุชฺฌายนฺติ ขียนฺติ วิปาเจนฺติ กถํ หิ นาม เทวทตฺโต สงฺฆเภทาย
ปรกฺกมิสฺสติ จกฺกเภทายาติ อสฺโสสุํ โข ภิกฺขู เตสํ มนุสฺสานํ
อุชฺฌายนฺตานํ ขียนฺตานํ วิปาเจนฺตานํ เย เต ภิกฺขู อปฺปิจฺฉา
เป เต อุชฺฌายนฺติ ขียนฺติ วิปาเจนฺติ กถํ หิ นาม เทวทตฺโต
สงฺฆเภทาย ปรกฺกมิสฺสติ จกฺกเภทายาติ อถโข เต ภิกฺขู
ภควโต เอตมตฺถํ อาโรเจสุํ เป สจฺจํ กิร ตฺวํ เทวทตฺต
สงฺฆเภทาย ปรกฺกมสิ จกฺกเภทายาติ สจฺจํ ภควาติ อลํ
เทวทตฺต มา เต รุจฺจิ สงฺฆเภโท ครุโก โข เทวทตฺต
สงฺฆเภโท โย โข เทวทตฺต สมคฺคํ ภินฺทติ กปฺปฏฺฐิติกํ
กิพฺพิสํ ปสวติ กปฺปํ นิรยมฺหิ ปจฺจติ โย จ โข เทวทตฺต
ภินฺนํ สงฺฆํ สมคฺคํ กโรติ พฺรหฺมปุญฺญํ ปสวติ กปฺปํ สคฺคมฺหิ
โมทติ อลํ เทวทตฺต มา เต รุจฺจิ สงฺฆเภโท ครุโก โข
เทวทตฺต สงฺฆเภโทติ
อถโข อายสฺมา อานนฺโท ปุพฺพณฺหสมยํ นิวาเสตฺวา
ปตฺตจีวรมาทาย ราชคหํ ปิณฺฑาย ปาวิสิ อทฺทสา โข เทวทตฺโต



อายสฺมนฺตํ อานนฺทํ ราชคเห ปิณฺฑาย จรนฺตํ ทิสฺวาน เยนายสฺมา
อานนฺโท เตนุปสงฺกมิ อุปสงฺกมิตฺวา อายสฺมนฺตํ อานนฺทํ
เอตทโวจ อชฺชตคฺเคทานาหํ อาวุโส อานนฺท อญฺญเตฺรว ภควตา
อญฺญเตฺรว ภิกฺขุสงฺฆา อุโปสถํ กริสฺสามิ สงฺฆกมฺมํ กริสฺสามีติ
อถโข อายสฺมา อานนฺโท ราชคเห ปิณฺฑาย จริตฺวา ปจฺฉาภตฺตํ
ปิณฺฑปาตปฏิกฺกนฺโต เยน ภควา เตนุปสงฺกมิ อุปสงฺกมิตฺวา
ภควนฺตํ อภิวาเทตฺวา เอกมนฺตํ นิสีทิ เอกมนฺตํ นิสินฺโน โข
อายสฺมา อานนฺโท ภควนฺตํ เอตทโวจ อิธาหํ ภนฺเต ปุพฺพณฺหสมยํ
นิวาเสตฺวา ปตฺตจีวรมาทาย ราชคหํ ปิณฺฑาย ปาวิสึ อทฺทสา
โข มํ ภนฺเต เทวทตฺโต ราชคเห ปิณฺฑาย จรนฺตํ ทิสฺวาน
เยนาหํ เตนุปสงฺกมิ อุปสงฺกมิตฺวา มํ เอตทโวจ อชฺชตคฺเคทานาหํ
อาวุโส อานนฺท อญฺญเตฺรว ภควตา อญฺญเตฺรว ภิกฺขุสงฺฆา
อุโปสถํ กริสฺสามิ สงฺฆกมฺมํ กริสฺสามีติ อชฺช ภนฺเต เทวทตฺโต
สงฺฆํ ภินฺทิสฺสตีติ อถโข ภควา เอตมตฺถํ วิทิตฺวา ตายํ
เวลายํ อิมํ อุทานํ อุทาเนสิ
สุกรํ สาธุนา สาธุ สาธุ ปาเปน ทุกฺกรํ
ปาปํ ปาเปน สุกรํ ปาปมริเยหิ ทุกฺกรนฺติ
ทุติยภาณวารํ นิฏฺฐิตํ
อถโข เทวทตฺโต ตทหุโปสเถ อุฏฺฐายาสนา สลากํ
คาเหสิ มยํ อาวุโส สมณํ โคตมํ อุปสงฺกมิตฺวา ปญฺจ วตฺถูนิ



ยาจิมฺหา ภควา ภนฺเต อเนกปริยาเยน อปฺปิจฺฉสฺส เป
วิริยารมฺภสฺส วณฺณวาที อิมานิ ภนฺเต ปญฺจ วตฺถูนิ อเนกปริยาเยน
อปฺปิจฺฉตาย เป วิริยารมฺภาย สํวตฺตนฺติ สาธุ
ภนฺเต ภิกฺขู ยาวชีวํ อารญฺญกา อสฺสุ โย คามนฺตํ โอสเรยฺย
วชฺชํ นํ ผุเสยฺย เป ยาวชีวํ มจฺฉมํสํ น ขาเทยฺยุํ โย
มจฺฉมํสํ ขาเทยฺย วชฺชํ นํ ผุเสยฺยาติ อิมานิ ปญฺจ วตฺถูนิ
สมโณ โคตโม นานุชานาติ เต จ มยํ อิเมหิ ปญฺจหิ วตฺถูหิ
สมาทาย วตฺตาม ยสฺสายสฺมโต อิมานิ ปญฺจ วตฺถูนิ ขมนฺติ
โส สลากํ คณฺหาตูติ
เตน โข ปน สมเยน เวสาลิกา วชฺชิปุตฺตกา
ปญฺจมตฺตานิ ภิกฺขุสตานิ นวกา เจว โหนฺติ อปฺปกตญฺญุโน จ
เต จ อยํ ธมฺโม อยํ วินโย อิทํ สตฺถุสาสนนฺติ สลากํ
คณฺหึสุ อถโข เทวทตฺโต สงฺฆํ ภินฺทิตฺวา ปญฺจมตฺตานิ
ภิกฺขุสตานิ อาทาย เยน คยาสีสํ เตน ปกฺกามิ
อถโข สารีปุตฺตโมคฺคลฺลานา เยน ภควา เตนุปสงฺกมึสุ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุ
เอกมนฺตํ นิสินฺโน โข อายสฺมา สารีปุตฺโต ภควนฺตํ เอตทโวจ
เทวทตฺโต ภนฺเต สงฺฆํ ภินฺทิตฺวา ปญฺจมตฺตานิ ภิกฺขุสตานิ อาทาย
เยน คยาสีสํ เตน ปกฺกนฺโตติ นนุ หิ นาม ตุมฺหากํ สารีปุตฺตา



เตสุ นวเกสุ ภิกฺขูสุ การุญฺญมฺปิ ภวิสฺสติ คจฺฉถ ตุเมฺห สารีปุตฺตา
ปุรา เต ภิกฺขู อนยพฺยสนํ อาปชฺชนฺตีติ เอวํ ภนฺเตติ โข
สารีปุตฺตโมคฺคลฺลานา ภควโต ปฏิสฺสุตฺวา อุฏฺฐายาสนา ภควนฺตํ
อภิวาเทตฺวา ปทกฺขิณํ กตฺวา เยน คยาสีสํ เตนุปสงฺกมึสุ
เตน โข ปน สมเยน อญฺญตโร ภิกฺขุ ภควโต
อวิทูเร ฐิโต โรทิโต โหติ อถโข ภควา ตํ ภิกฺขุํ เอตทโวจ
กิสฺส ตฺวํ ภิกฺขุ โรทสีติ เยปิ เต ภนฺเต ภควโต อคฺคสาวกา
สารีปุตฺตโมคฺคลฺลานา เตปิ เทวทตฺตสฺส สนฺติเก คจฺฉนฺติ
เทวทตฺตสฺส ธมฺมํ โรเจนฺตาติ อฏฺฐานเมตํ ภิกฺขุ อนวกาโส ยํ
สารีปุตฺตโมคฺคลฺลานา เทวทตฺตสฺส ธมฺมํ โรเจยฺยุํ อปิจ เต
คตา ภิกฺขุสญฺญตฺติยาติ
เตน โข ปน สมเยน เทวทตฺโต มหติยา ปริสาย
ปริวุโต ธมฺมํ เทเสนฺโต นิสินฺโน โหติ อทฺทสา โข เทวทตฺโต
สารีปุตฺตโมคฺคลฺลาเน ทูรโต ว อาคจฺฉนฺเต ทิสฺวาน ภิกฺขู
อามนฺเตสิ ปสฺสถ ภิกฺขเว ยาว สฺวากฺขาโต มยา ธมฺโม เยปิ
เต สมณสฺส โคตมสฺส อคฺคสาวกา สารีปุตฺตโมคฺคลฺลานา เตปิ
มม สนฺติเก อาคจฺฉนฺติ มม ธมฺมํ โรเจนฺตาติ เอวํ วุตฺเต โกกาลิโก
เทวทตฺตํ เอตทโวจ มา อาวุโส เทวทตฺต สารีปุตฺตโมคฺคลฺลาเนหิ




วิสฺสาสิ ปาปิจฺฉา สารีปุตฺตโมคฺคลฺลานา ปาปิกานํ อิจฺฉานํ
วสํ คตาติ อลํ อาวุโส สฺวาคตํ เตสํ ยโต เม ธมฺมํ
โรเจนฺตีติ อถโข เทวทตฺโต อายสฺมนฺตํ สารีปุตฺตํ อุปฑฺฒาสเนน
นิมนฺเตสิ เอหาวุโส สารีปุตฺต อิธ นิสีทาหีติ อลํ
อาวุโสติ โข อายสฺมา สารีปุตฺโต อญฺญตรํ อาสนํ คเหตฺวา
เอกมนฺตํ นิสีทิ อายสฺมาปิ โข มหาโมคฺคลฺลาโน อญฺญตรํ
อาสนํ คเหตฺวา เอกมนฺตํ นิสีทิ อถโข เทวทตฺโต พหุเทว
รตฺตึ ภิกฺขู ธมฺมิยา กถาย สนฺทสฺเสตฺวา สมาทเปตฺวา สมุตฺเตเชตฺวา
สมฺปหํเสตฺวา อายสฺมนฺตํ สารีปุตฺตํ อชฺเฌสิ วิคตถีนมิทฺโธ โข
อาวุโส สารีปุตฺเต ภิกฺขุสงฺโฆ ปฏิภาตุ ตํ อาวุโส สารีปุตฺต
ภิกฺขูนํ ธมฺมี กถา ปิฏฺฐิ เม อาคิลายติ ตมหํ อายมิสฺสามีติ
เอวมาวุโสติ โข อายสฺมา สารีปุตฺโต เทวทตฺตสฺส ปจฺจสฺโสสิ
อถโข เทวทตฺโต จตุคฺคุณํ สงฺฆาฏึ ปญฺญาเปตฺวา ทกฺขิเณน
ปสฺเสน เสยฺยํ กปฺเปสิ ตสฺส กิลนฺตสฺส มุฏฺฐสฺสติสฺส อสมฺปชานสฺส
มุหุตฺตเกเนว นิทฺทํ โอกฺกมิ
อถโข อายสฺมา สารีปุตฺโต อาเทสนาปาฏิหาริยานุสาสนิยา
ภิกฺขู ธมฺมิยา กถาย โอวทิ อนุสาสิ อายสฺมา มหาโมคฺคลฺลาโน
อิทฺธิปาฏิหาริยานุสาสนิยา ภิกฺขู ธมฺมิยา กถาย โอวทิ
อนุสาสิ อถโข เตสํ ภิกฺขูนํ อายสฺมตา สารีปุตฺเตน
อาเทสนาปาฏิหาริยานุสาสนิยา อายสฺมตา จ มหาโมคฺคลฺลาเนน



อิทฺธิปาฏิหาริยานุสาสนิยา โอวทิยมานานํ อนุสาสิยมานานํ วิรชํ วีตมลํ
ธมฺมจกฺขุํ อุทปาทิ ยงฺกิญฺจิ สมุทยธมฺมํ สพฺพนฺตํ นิโรธธมฺมนฺติ
อถโข อายสฺมา สารีปุตฺโต ภิกฺขู อามนฺเตสิ คจฺฉาม มยํ อาวุโส
ภควโต สนฺติเก โย ตสฺส ภควโต ธมฺมํ โรเจติ โส
อาคจฺฉตูติ อถโข สารีปุตฺตโมคฺคลฺลานา ตานิ ปญฺจ ภิกฺขุสตานิ
อาทาย เยน เวฬุวนํ เตนุปสงฺกมึสุ อถ โข โกกาลิโก
เทวทตฺตํ อุฏฺฐาเปสิ อุฏฺเฐหิ อาวุโส เทวทตฺต นีตา เต
ภิกฺขู สารีปุตฺตโมคฺคลฺลาเนหิ นนุ ตฺวํ อาวุโส เทวทตฺต มยา
วุตฺโต มา อาวุโส เทวทตฺต สารีปุตฺตโมคฺคลฺลาเนหิ วิสฺสาสิ
ปาปิจฺฉา สารีปุตฺตโมคฺคลฺลานา ปาปิกานํ อิจฺฉานํ วสํ คตาติ
อถโข เทวทตฺตสฺส ตตฺเถว อุณฺหํ โลหิตํ มุขโต อุคฺคญฺฉิ
อถโข สารีปุตฺตโมคฺคลฺลานา เยน ภควา เตนุปสงฺกมึสุ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุ
เอกมนฺตํ นิสินฺโน โข อายสฺมา สารีปุตฺโต ภควนฺตํ เอตทโวจ
สาธุ ภนฺเต เภทกานุวตฺตกา ภิกฺขู ปุน อุปสมฺปชฺเชยฺยุนฺติ
อลํ สารีปุตฺต มา เต รุจฺจิ เภทกานุวตฺตกานํ ภิกฺขูนํ ปุน
อุปสมฺปทา เตนหิ ตฺวํ สารีปุตฺต เภทกานุวตฺตเก ภิกฺขู ถุลฺลจฺจยํ
เทสาเปหิ กถํ ปน เต สารีปุตฺต เทวทตฺโต ปฏิปชฺชีติ
ยเถว ภนฺเต ภควา พหุเทว รตฺตึ ภิกฺขู ธมฺมิยา กถาย สนฺทสฺเสตฺวา
สมาทเปตฺวา สมุตฺเตเชตฺวา สมฺปหํเสตฺวา มํ อชฺเฌสิ วิคตถีนมิทฺโธ



โข สารีปุตฺต ภิกฺขุสงฺโฆ ปฏิภาตุ ตํ สารีปุตฺต ภิกฺขูนํ
ธมฺมี กถา ปิฏฺฐิ เม อาคิลายติ ตมหํ อายมิสฺสามีติ เอวเมว
โข ภนฺเต เทวทตฺโต ปฏิปชฺชีติ
อถโข ภควา ภิกฺขู อามนฺเตสิ ภูตปุพฺพํ ภิกฺขเว
อรญฺญายตเน มหาสรสี ตํ นาคา อุปนิสฺสาย วิหรึสุ เต
จ ตํ สรสึ โอคาเหตฺวา โสณฺฑาย ภึสมุฬาลํ อพฺพูหิตฺวา
สุวิกฺขาลิตํ วิกฺขาเลตฺวา อกทฺทมํ สงฺขาทิตฺวา อชฺโฌหรนฺติ เตสํ ตํ
วณฺณาย เจว โหติ พลาย จ น จ ตโตนิทานํ มรณํ วา นิคจฺฉนฺติ
มรณมตฺตํ วา ทุกฺขํ เตสํเยว โข ปน ภิกฺขเว มหานาคานํ
อนุสิกฺขมานา ตรุณา นาคา ภิงฺกจฺฉาปา เต ตํ สรสึ โอคาเหตฺวา
โสณฺฑาย ภึสมุฬาลํ อพฺพูหิตฺวา น สุวิกฺขาลิตํ วิกฺขาเลตฺวา
สกทฺทมํ สงฺขาทิตฺวา อชฺโฌหรนฺติ เตสํ ตํ เนว วณฺณาย
โหติ น พลาย ตโตนิทานํ จ มรณํ วา นิคจฺฉนฺติ มรณมตฺตํ
วา ทุกฺขํ เอวเมว โข ภิกฺขเว เทวทตฺโต มมานุกุพฺพํ กปโณ
มริสฺสตีติ
มหาวราหสฺส มหึ วิกุพฺพโต
ภึสํ ฆสานสฺส นทีสุ ชคฺคโต




ภิงฺโกว ปงฺกํ อภิภกฺขยิตฺวา
มมานุกุพฺพํ กปโณ มริสฺสตีติ
อฏฺฐหิ ภิกฺขเว องฺเคหิ สมนฺนาคโต ภิกฺขุ ทูเตยฺยํ
คนฺตุมรหติ กตเมหิ อฏฺฐหิ อิธ ภิกฺขเว ภิกฺขุ โสตา จ โหติ
สาเวตา จ อุคฺคเหตา จ ธาเรตา จ วิญฺญาตา จ วิญฺญาเปตา จ
กุสโล จ สหิตาสหิตสฺส โน จ กลหการโก อิเมหิ โข
ภิกฺขเว อฏฺฐหงฺเคหิ สมนฺนาคโต ภิกฺขุ ทูเตยฺยํ คนฺตุมรหติ
อฏฺฐหิ ภิกฺขเว องฺเคหิ สมนฺนาคโต สารีปุตฺโต ทูเตยฺยํ
คนฺตุมรหติ กตเมหิ อฏฺฐหิ อิธ ภิกฺขเว สารีปุตฺโต โสตา
จ โหติ สาเวตา จ อุคฺคเหตา จ ธาเรตา จ วิญฺญาตา
จ วิญฺญาเปตา จ กุสโล จ สหิตาสหิตสฺส โน จ กลหการโก
อิเมหิ โข ภิกฺขเว อฏฺฐหงฺเคหิ สมนฺนาคโต สารีปุตฺโต ทูเตยฺยํ
คนฺตุมรหตีติ
โย เว น พฺยาธติ ปตฺวา ปริสํ อุคฺควาทินึ
น จ หาเปติ วจนํ น จ ฉาเทติ สาสนํ
อสนฺทิทฺโธ จ อกฺขาติ ปุจฺฉิโต น จ กุปฺปติ
สเว ตาทิสโก ภิกฺขู ทูเตยฺยํ คนฺตุมรหตีติ
อฏฺฐหิ ภิกฺขเว อสทฺธมฺเมหิ อภิภูโต ปริยาทินฺนจิตฺโต
เทวทตฺโต อาปายิโก เนรยิโก กปฺปฏฺโฐ อเตกิจฺโฉ กตเมหิ



อฏฺฐหิ ลาเภน ภิกฺขเว อภิภูโต ปริยาทินฺนจิตฺโต เทวทตฺโต
อาปายิโก เนรยิโก กปฺปฏฺโฐ อเตกิจฺโฉ อลาเภน ภิกฺขเว
เป ยเสน ภิกฺขเว เป อยเสน ภิกฺขเว เป สกฺกาเรน
ภิกฺขเว เป อสกฺกาเรน ภิกฺขเว เป ปาปิจฺฉตาย ภิกฺขเว
เป ปาปมิตฺตตาย ภิกฺขเว อภิภูโต ปริยาทินฺนจิตฺโต เทวทตฺโต
อาปายิโก เนรยิโก กปฺปฏฺโฐ อเตกิจฺโฉ อิเมหิ โข ภิกฺขเว
อฏฺฐหิ อสทฺธมฺเมหิ อภิภูโต ปริยาทินฺนจิตฺโต เทวทตฺโต อาปายิโก
เนรยิโก กปฺปฏฺโฐ อเตกิจฺโฉ สาธุ ภิกฺขเว ภิกฺขุ อุปฺปนฺนํ
ลาภํ อภิภุยฺย อภิภุยฺย วิหเรยฺย อุปฺปนฺนํ อลาภํ เป
อุปฺปนฺนํ ยสํ อุปฺปนฺนํ อยสํ อุปฺปนฺนํ สกฺการํ อุปฺปนฺนํ
อสกฺการํ อุปฺปนฺนํ ปาปิจฺฉตํ เป อุปฺปนฺนํ ปาปมิตฺตตํ อภิภุยฺย
อภิภุยฺย วิหเรยฺย กญฺจ ภิกฺขเว ภิกฺขุ อตฺถวสํ ปฏิจฺจ อุปฺปนฺนํ
ลาภํ อภิภุยฺย อภิภุยฺย วิหเรยฺย อุปฺปนฺนํ อลาภํ เป
อุปฺปนฺนํ ยสํ อุปฺปนฺนํ อยสํ อุปฺปนฺนํ สกฺการํ อุปฺปนฺนํ อสกฺการํ
อุปฺปนฺนํ ปาปิจฺฉตํ เป อุปฺปนฺนํ ปาปมิตฺตตํ อภิภุยฺย อภิภุยฺย
วิหเรยฺย ยํ หิสฺส ภิกฺขเว อุปฺปนฺนํ ลาภํ อนภิภุยฺย วิหรโต
อุปฺปชฺเชยฺยุํ อาสวา วิฆาตปริฬาหา อุปฺปนฺนํ ลาภํ อภิภุยฺย
อภิภุยฺย วิหรโต เอวํส เต อาสวา วิฆาตปริฬาหา น โหนฺติ
ยํ หิสฺส ภิกฺขเว อุปฺปนฺนํ อลาภํ เป อุปฺปนฺนํ ยสํ อุปฺปนฺนํ
อยสํ อุปฺปนฺนํ สกฺการํ อุปฺปนฺนํ อสกฺการํ อุปฺปนฺนํ ปาปิจฺฉตํ



เป อุปฺปนฺนํ ปาปมิตฺตตํ อนภิภุยฺย วิหรโต อุปฺปชฺเชยฺยุํ
อาสวา วิฆาตปริฬาหา เป อุปฺปนฺนํ ปาปมิตฺตตํ อภิภุยฺย
อภิภุยฺย วิหรโต เอวํส เต อาสวา วิฆาตปริฬาหา น
โหนฺติ อิมํ โข ภิกฺขเว ภิกฺขุ อตฺถวสํ ปฏิจฺจ อุปฺปนฺนํ
ลาภํ อภิภุยฺย อภิภุยฺย วิหเรยฺย อุปฺปนฺนํ อลาภํ เป
อุปฺปนฺนํ ยสํ อุปฺปนฺนํ อยสํ อุปฺปนฺนํ สกฺการํ อุปฺปนฺนํ อสกฺการํ
อุปฺปนฺนํ ปาปิจฺฉตํ เป อุปฺปนฺนํ ปาปมิตฺตตํ อภิภุยฺย อภิภุยฺย
วิหเรยฺย ตสฺมาติห ภิกฺขเว อุปฺปนฺนํ ลาภํ อภิภุยฺย อภิภุยฺย
วิหริสฺสาม อุปฺปนฺนํ อลาภํ เป อุปฺปนฺนํ ยสํ อุปฺปนฺนํ อยสํ
อุปฺปนฺนํ สกฺการํ อุปฺปนฺนํ อสกฺการํ อุปฺปนฺนํ ปาปิจฺฉตํ เป
อุปฺปนฺนํ ปาปมิตฺตตํ อภิภุยฺย อภิภุยฺย วิหริสฺสามาติ เอวญฺหิ
โว ภิกฺขเว สิกฺขิตพฺพนฺติ
ตีหิ ภิกฺขเว อสทฺธมฺเมหิ อภิภูโต ปริยาทินฺนจิตฺโต
เทวทตฺโต อาปายิโก เนรยิโก กปฺปฏฺโฐ อเตกิจฺโฉ กตเมหิ
ตีหิ ปาปิจฺฉตา ปาปมิตฺตตา โอรมตฺตเกน วิเสสาธิคเมน
อนฺตรา โวสานํ อาปาทิ อิเมหิ โข ภิกฺขเว ตีหิ อสทฺธมฺเมหิ
อภิภูโต ปริยาทินฺนจิตฺโต เทวทตฺโต อาปายิโก เนรยิโก
กปฺปฏฺโฐติ
มา ชาตุ โกจิ โลกสฺมึ ปาปิจฺโฉ อุปปชฺชถ



ตทิมินาปิ ชานาถ ปาปิจฺฉานํ ยถา คติ
ปณฺฑิโตติ สมญฺญาโต ภาวิตตฺโตติ สมฺมโต
ชลํ ว ยสสา อฏฺฐา เทวทตฺโตติ เม สุตํ
โส ปมาทํ อนุจิณฺโณ อาสชฺช นํ ตถาคตํ
อวีจินิรยํ ปตฺโต จตุทฺวารํ ภยานกํ
อทุฏฺฐสฺส หิ โย ทุพฺเภ ปาปกมฺมํ อกุพฺพโต
ตเมว ปาปํ ผุสติ ทุฏฺฐจิตฺตํ อนาทรํ
สมุทฺทํ วิสกุมฺเภน โย มญฺเญยฺย ปทูสิตุํ
น โส เตน ปทูเสยฺย เภสฺมา หิ อุทธี มหา
เอวเมว ตถาคตํ โย วาเทนูปหึสติ
สมคตํ สนฺตจิตฺตํ วาโท ตมฺหิ น รูหติ
ตาทิสํ มิตฺตํ กุพฺเพถ ตญฺจ เสเวยฺย ปณฺฑิโต
ยสฺส มคฺคานุโค ภิกฺขุ ขยํ ทุกฺขสฺส ปาปุเณติ
อถโข อายสฺมา อุปาลิ เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข อายสฺมา อุปาลิ ภควนฺตํ เอตทโวจ สงฺฆราชิ
สงฺฆราชีติ ภนฺเต วุจฺจติ กิตฺตาวตา นุ โข ภนฺเต สงฺฆราชิ
โหติ โน จ สงฺฆเภโท กิตฺตาวตา จ ปน สงฺฆราชิ เจว




โหติ สงฺฆเภโท จาติ เอกโต อุปาลิ เอโก โหติ เอกโต
เทฺว จตุตฺโถ อนุสฺสาเวติ สลากํ คาเหติ อยํ ธมฺโม อยํ
วินโย อิทํ สตฺถุสาสนํ อิมํ คณฺหถ อิมํ โรเจถาติ เอวมฺปิ
โข อุปาลิ สงฺฆราชิ โหติ โน จ สงฺฆเภโท เอกโต อุปาลิ
เทฺว โหนฺติ เอกโต เทฺว ปญฺจโม อนุสฺสาเวติ สลากํ คาเหติ
อยํ ธมฺโม อยํ วินโย อิทํ สตฺถุสาสนํ อิมํ คณฺหถ อิมํ
โรเจถาติ เอวมฺปิ โข อุปาลิ สงฺฆราชิ โหติ โน จ สงฺฆเภโท
เอกโต อุปาลิ เทฺว โหนฺติ เอกโต ตโย ฉฏฺโฐ อนุสฺสาเวติ
สลากํ คาเหติ อยํ ธมฺโม อยํ วินโย อิทํ สตฺถุสาสนํ
อิมํ คณฺหถ อิมํ โรเจถาติ เอวมฺปิ โข อุปาลิ สงฺฆราชิ
โหติ โน จ สงฺฆเภโท เอกโต อุปาลิ ตโย โหนฺติ
เอกโต ตโย สตฺตโม อนุสฺสาเวติ สลากํ คาเหติ อยํ ธมฺโม
อยํ วินโย อิทํ สตฺถุสาสนํ อิมํ คณฺหถ อิมํ โรเจถาติ
เอวมฺปิ โข อุปาลิ สงฺฆราชิ โหติ โน จ สงฺฆเภโท เอกโต
อุปาลิ ตโย โหนฺติ เอกโต จตฺตาโร อฏฺฐโม อนุสฺสาเวติ
สลากํ คาเหติ อยํ ธมฺโม อยํ วินโย อิทํ สตฺถุสาสนํ
อิมํ คณฺหถ อิมํ โรเจถาติ เอวมฺปิ โข อุปาลิ สงฺฆราชิ
โหติ โน จ สงฺฆเภโท เอกโต อุปาลิ จตฺตาโร โหนฺติ
เอกโต จตฺตาโร นวโม อนุสฺสาเวติ สลากํ คาเหติ อยํ
ธมฺโม อยํ วินโย อิทํ สตฺถุสาสนํ อิมํ คณฺหถ อิมํ


โรเจถาติ เอวมฺปิ โข อุปาลิ สงฺฆราชิ เจว โหติ สงฺฆเภโท
จ นวนฺนํ วา อุปาลิ อติเรกนวนฺนํ วา สงฺฆราชิ เจว โหติ
สงฺฆเภโท จ น โข อุปาลิ ภิกฺขุนี สงฺฆํ ภินฺทติ อปิจ
เภทาย ปรกฺกมติ น สิกฺขมานา สงฺฆํ ภินฺทติ น สามเณโร
สงฺฆํ ภินฺทติ น สามเณรี สงฺฆํ ภินฺทติ น อุปาสโก สงฺฆํ
ภินฺทติ น อุปาสิกา สงฺฆํ ภินฺทติ อปิจ เภทาย ปรกฺกมติ
ภิกฺขุ โข อุปาลิ ปกตตฺโต สมานสํวาสโก สมานสีมายํ ฐิโต
สงฺฆํ ภินฺทตีติ
สงฺฆเภโท สงฺฆเภโทติ ภนฺเต วุจฺจติ กิตฺตาวตา
นุ โข ภนฺเต สงฺโฆ ภินฺโน โหตีติ อิธุปาลิ ภิกฺขู อธมฺมํ
ธมฺโมติ ทีเปนฺติ ธมฺมํ อธมฺโมติ ทีเปนฺติ อวินยํ วินโยติ
ทีเปนฺติ วินยํ อวินโยติ ทีเปนฺติ อภาสิตํ อลปิตํ ตถาคเตน
ภาสิตํ ลปิตํ ตถาคเตนาติ ทีเปนฺติ ภาสิตํ ลปิตํ ตถาคเตน
อภาสิตํ อลปิตํ ตถาคเตนาติ ทีเปนฺติ อนาจิณฺณํ ตถาคเตน
อาจิณฺณํ ตถาคเตนาติ ทีเปนฺติ อาจิณฺณํ ตถาคเตน อนาจิณฺณํ
ตถาคเตนาติ ทีเปนฺติ อปฺปญฺญตฺตํ ตถาคเตน ปญฺญตฺตํ
ตถาคเตนาติ ทีเปนฺติ ปญฺญตฺตํ ตถาคเตน อปฺปญฺญตฺตํ
ตถาคเตนาติ ทีเปนฺติ อนาปตฺตึ อาปตฺตีติ ทีเปนฺติ อาปตฺตึ
อนาปตฺตีติ ทีเปนฺติ ลหุกํ อาปตฺตึ ครุกา อาปตฺตีติ ทีเปนฺติ
ครุกํ อาปตฺตึ ลหุกา อาปตฺตีติ ทีเปนฺติ สาวเสสํ อาปตฺตึ



อนวเสสา อาปตฺตีติ ทีเปนฺติ อนวเสสํ อาปตฺตึ สาวเสสา
อาปตฺตีติ ทีเปนฺติ ทุฏฺฐุลฺลํ อาปตฺตึ อทุฏฺฐุลฺลา อาปตฺตีติ
ทีเปนฺติ อทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปนฺติ เต
อิเมหิ อฏฺฐารสหิ วตฺถูหิ อปกสฺสนฺติ อวปกาสนฺติ อาเวณิกํ
อุโปสถํ กโรนฺติ อาเวณิกํ ปวารณํ กโรนฺติ อาเวณิกํ
สงฺฆกมฺมํ กโรนฺติ เอตฺตาวตา โข อุปาลิ สงฺโฆ ภินฺโน โหตีติ
สงฺฆสามคฺคี สงฺฆสามคฺคีติ ภนฺเต วุจฺจติ กิตฺตาวตา
นุ โข ภนฺเต สงฺโฆ สมคฺโค โหตีติ อิธุปาลิ ภิกฺขู อธมฺมํ
อธมฺโมติ ทีเปนฺติ ธมฺมํ ธมฺโมติ ทีเปนฺติ อวินยํ อวินโยติ
ทีเปนฺติ วินยํ วินโยติ ทีเปนฺติ อภาสิตํ อลปิตํ ตถาคเตน
อภาสิตํ อลปิตํ ตถาคเตนาติ ทีเปนฺติ ภาสิตํ ลปิตํ ตถาคเตน
ภาสิตํ ลปิตํ ตถาคเตนาติ ทีเปนฺติ อนาจิณฺณํ ตถาคเตน อนาจิณฺณํ
ตถาคเตนาติ ทีเปนฺติ อาจิณฺณํ ตถาคเตน อาจิณฺณํ
ตถาคเตนาติ ทีเปนฺติ อปฺปญฺญตฺตํ ตถาคเตน อปฺปญฺญตฺตํ
ตถาคเตนาติ ทีเปนฺติ ปญฺญตฺตํ ตถาคเตน ปญฺญตฺตํ ตถาคเตนาติ
ทีเปนฺติ อนาปตฺตึ อนาปตฺตีติ ทีเปนฺติ อาปตฺตึ อาปตฺตีติ
ทีเปนฺติ ลหุกํ อาปตฺตึ ลหุกา อาปตฺตีติ ทีเปนฺติ ครุกํ
อาปตฺตึ ครุกา อาปตฺตีติ ทีเปนฺติ สาวเสสํ อาปตฺตึ สาวเสสา
อาปตฺตีติ ทีเปนฺติ อนวเสสํ อาปตฺตึ อนวเสสา อาปตฺตีติ



ทีเปนฺติ ทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปนฺติ อทุฏฺฐุลฺลํ
อาปตฺตึ อทุฏฺฐุลฺลา อาปตฺตีติ ทีเปนฺติ เต อิเมหิ อฏฺฐารสหิ
วตฺถูหิ น อปกสฺสนฺติ น อวปกาสนฺติ น อาเวณิกํ อุโปสถํ
กโรนฺติ น อาเวณิกํ ปวารณํ กโรนฺติ น อาเวณิกํ สงฺฆกมฺมํ
กโรนฺติ เอตฺตาวตา โข อุปาลิ สงฺโฆ สมคฺโค โหตีติ
สมคฺคํ ปน ภนฺเต สงฺฆํ ภินฺทิตฺวา กึ โส ปสวตีติ
สมคฺคํ โข อุปาลิ สงฺฆํ ภินฺทิตฺวา กปฺปฏฺฐิติกํ กิพฺพิสํ ปสวติ
กปฺปํ นิรยมฺหิ ปจฺจตีติ
อาปายิโก เนรยโก กปฺปฏฺโฐ สงฺฆเภทโก
วคฺครโต อธมฺมฏฺโฐ โยคกฺเขมา ปธํสติ
สงฺฆํ สมคฺคํ ภินฺทิตฺวา กปฺปํ นิรยมฺหิ ปจฺจตีติ
ภินฺนํ ปน ภนฺเต สงฺฆํ สมคฺคํ กตฺวา กึ โส ปสวตีติ
ภินฺนํ โข อุปาลิ สงฺฆํ สมคฺคํ กตฺวา พฺรหฺมปุญฺญํ ปสวติ กปฺปํ
สคฺคมฺหิ โมทตีติ
สุขา สงฺฆสฺส สามคฺคี สมคฺคานญฺจนุคฺคโห
สมคฺครโต ธมฺมฏฺโฐ โยคกฺเขมา น ธํสติ
สงฺฆํ สมคฺคํ กตฺวาน กปฺปํ สคฺคมฺหิ โมทตีติ
สิยา นุ โข ภนฺเต สงฺฆเภทโก อาปายิโก เนรยิโก
กปฺปฏฺโฐ อเตกิจฺโฉติ สิยา อุปาลิ สงฺฆเภทโก อาปายิโก
เนรยิโก กปฺปฏฺโฐ อเตกิจฺโฉติ สิยา นุ โข ปน ภนฺเต



สงฺฆเภทโก น อาปายิโก น เนรยิโก น กปฺปฏฺโฐ น อเตกิจฺโฉติ
สิยา อุปาลิ สงฺฆเภทโก น อาปายิโก น เนรยิโก น กปฺปฏฺโฐ
น อเตกิจฺโฉติ กตโม ปน ภนฺเต สงฺฆเภทโก อาปายิโก
เนรยิโก กปฺปฏฺโฐ อเตกิจฺโฉติ อิธุปาลิ ภิกฺขุ อธมฺมํ ธมฺโมติ
ทีเปติ ตสฺมึ อธมฺมทิฏฺฐิ เภเท อธมฺมทิฏฺฐิ วินิธาย ทิฏฺฐึ
วินิธาย ขนฺตึ วินิธาย รุจึ วินิธาย ภาวํ อนุสฺสาเวติ สลากํ
คาเหติ อยํ ธมฺโม อยํ วินโย อิทํ สตฺถุสาสนํ อิมํ
คณฺหถ อิมํ โรเจถาติ อยมฺปิ โข อุปาลิ สงฺฆเภทโก
อาปายิโก เนรยิโก กปฺปฏฺโฐ อเตกิจฺโฉ ปุน จปรํ อุปาลิ
ภิกฺขุ อธมฺมํ ธมฺโมติ ทีเปติ ตสฺมึ อธมฺมทิฏฺฐิ เภเท
ธมฺมทิฏฺฐิ วินิธาย ทิฏฺฐึ วินิธาย ขนฺตึ วินิธาย รุจึ วินิธาย
ภาวํ อนุสฺสาเวติ สลากํ คาเหติ อยํ ธมฺโม อยํ วินโย
อิทํ สตฺถุสาสนํ อิมํ คณฺหถ อิมํ โรเจถาติ อยมฺปิ โข
อุปาลิ สงฺฆเภทโก อาปายิโก เนรยิโก กปฺปฏฺโฐ อเตกิจฺโฉ
ปุน จปรํ อุปาลิ ภิกฺขุ อธมฺมํ ธมฺโมติ ทีเปติ ตสฺมึ
อธมฺมทิฏฺฐิ เภเท เวมติโก วินิธาย ทิฏฺฐึ วินิธาย ขนฺตึ วินิธาย
รุจึ วินิธาย ภาวํ อนุสฺสาเวติ สลากํ คาเหติ อยํ ธมฺโม อยํ
วินโย อิทํ สตฺถุสาสนํ อิมํ คณฺหถ อิมํ โรเจถาติ อยมฺปิ
โข อุปาลิ สงฺฆเภทโก อาปายิโก เนรยิโก กปฺปฏฺโฐ อเตกิจฺโฉ
ปุน จปรํ อุปาลิ ภิกฺขุ อธมฺมํ ธมฺโมติ ทีเปติ ตสฺมึ ธมฺมทิฏฺฐิ


เภเท อธมฺมทิฏฺฐิ เป ตสฺมึ ธมฺมทิฏฺฐิ เภเท เวมติโก เป
ตสฺมึ เวมติโก เภเท อธมฺมทิฏฺฐิ ตสฺมึ เวมติโก เภเท
ธมฺมทิฏฺฐิ ตสฺมึ เวมติโก เภเท เวมติโก วินิธาย ทิฏฺฐึ
วินิธาย ขนฺตึ วินิธาย รุจึ วินิธาย ภาวํ อนุสฺสาเวติ สลากํ
คาเหติ อยํ ธมฺโม อยํ วินโย อิทํ สตฺถุสาสนํ อิมํ
คณฺหถ อิมํ โรเจถาติ อยมฺปิ โข อุปาลิ สงฺฆเภทโก
อาปายิโก เนรยิโก กปฺปฏฺโฐ อเตกิจฺโฉ ปุน จปรํ อุปาลิ
ภิกฺขุ ธมฺมํ อธมฺโมติ ทีเปติ เป อวินยํ วินโยติ ทีเปติ
วินยํ อวินโยติ ทีเปติ อภาสิตํ อลปิตํ ตถาคเตน ภาสิตํ
ลปิตํ ตถาคเตนาติ ทีเปติ ภาสิตํ ลปิตํ ตถาคเตน อภาสิตํ
อลปิตํ ตถาคเตนาติ ทีเปติ อนาจิณฺณํ ตถาคเตน อาจิณฺณํ
ตถาคเตนาติ ทีเปติ อาจิณฺณํ ตถาคเตน อนาจิณฺณํ ตถาคเตนาติ
ทีเปติ อปฺปญฺญตฺตํ ตถาคเตน ปญฺญตฺตํ ตถาคเตนาติ ทีเปติ
ปญฺญตฺตํ ตถาคเตน อปฺปญฺญตฺตํ ตถาคเตนาติ ทีเปติ อนาปตฺตึ
อาปตฺตีติ ทีเปติ อาปตฺตึ อนาปตฺตีติ ทีเปติ ลหุกํ อาปตฺตึ
ครุกา อาปตฺตีติ ทีเปติ ครุกํ อาปตฺตึ ลหุกา อาปตฺตีติ ทีเปติ
สาวเสสํ อาปตฺตึ อนวเสสา อาปตฺตีติ ทีเปติ อนวเสสํ
อาปตฺตึ สาวเสสา อาปตฺตีติ ทีเปติ ทุฏฺฐุลฺลํ อาปตฺตึ อทุฏฺฐุลฺลา
อาปตฺตีติ ทีเปติ อทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปติ
ตสฺมึ อธมฺมทิฏฺฐิ เภเท อธมฺมทิฏฺฐิ ตสฺมึ อธมฺมทิฏฺฐิ เภเท


ธมฺมทิฏฺฐิ ตสฺมึ อธมฺมทิฏฺฐิ เภเท เวมติโก ตสฺมึ ธมฺมทิฏฺฐิ
เภเท อธมฺมทิฏฺฐิ ตสฺมึ ธมฺมทิฏฺฐิ เภเท เวมติโก ตสฺมึ
เวมติโก เภเท อธมฺมทิฏฺฐิ ตสฺมึ เวมติโก เภเท ธมฺมทิฏฺฐิ
ตสฺมึ เวมติโก เภเท เวมติโก วินิธาย ทิฏฺฐึ วินิธาย ขนฺตึ
วินิธาย รุจึ วินิธาย ภาวํ อนุสฺสาเวติ สลากํ คาเหติ อยํ
ธมฺโม อยํ วินโย อิทํ สตฺถุสาสนํ อิมํ คณฺหถ อิมํ
โรเจถาติ อยมฺปิ โข อุปาลิ สงฺฆเภทโก อาปายิโก เนรยิโก
กปฺปฏฺโฐ อเตกิจฺโฉติ
กตโม ปน ภนฺเต สงฺฆเภทโก น อาปายิโก น
เนรยิโก น กปฺปฏฺโฐ น อเตกิจฺโฉติ อิธุปาลิ ภิกฺขุ อธมฺมํ
ธมฺโมติ ทีเปติ ตสฺมึ ธมฺมทิฏฺฐิ เภเท ธมฺมทิฏฺฐิ อวินิธาย
ทิฏฺฐึ อวินิธาย ขนฺตึ อวินิธาย รุจึ อวินิธาย ภาวํ อนุสฺสาเวติ
สลากํ คาเหติ อยํ ธมฺโม อยํ วินโย อิทํ สตฺถุสาสนํ
อิมํ คณฺหถ อิมํ โรเจถาติ อยมฺปิ โข อุปาลิ สงฺฆเภทโก
น อาปายิโก น เนรยิโก น กปฺปฏฺโฐ น อเตกิจฺโฉ ปุน
จปรํ อุปาลิ ภิกฺขุ ธมฺมํ อธมฺโมติ ทีเปติ เป ทุฏฺฐุลฺลํ
อาปตฺตึ อทุฏฺฐุลฺลา อาปตฺตีติ ทีเปติ ตสฺมึ ธมฺมทิฏฺฐิ เภเท
ธมฺมทิฏฺฐิ อวินิธาย ทิฏฺฐึ อวินิธาย ขนฺตึ อวินิธาย รุจึ อวินิธาย
ภาวํ อนุสฺสาเวติ สลากํ คาเหติ อยํ ธมฺโม อยํ วินโย
อิทํ สตฺถุสาสนํ อิมํ คณฺหถ อิมํ โรเจถาติ อยมฺปิ


โข อุปาลิ สงฺฆเภทโก น อาปายิโก น เนรยิโก น กปฺปฏฺโฐ
น อเตกิจฺโฉติ
ตติยภาณวารํ นิฏฺฐิตํ
สงฺฆเภทกฺขนฺธกํ นิฏฺฐิตํ สตฺตมํ

ตสฺสุทฺทานํ
อนุปิเย อภิญฺญาตา สุขุมาโล น อิจฺฉติ
กสา วปา อตินินฺเน นิทฺทา ลาเว จ อุพฺพเห
ปุญฺชมทฺทปลาลญฺจ ภุสโอผุนนีหเร
อายตึปิ น ขียติ ปิตโร จ ปิตามหา
ภทฺทิโย อนุรุทฺโธ จ อานนฺโท ภคฺคุ กิมิโล
สกฺยมาโน ว โกสมฺพิ ปริหายิ กกฺกุเธน จ
ปกาเสสิ ปิตุโน จ ปุริเส เสลา นาฬาคิริ
ติกปญฺจ ครุโก โข ภินฺทิ ถุลฺลจฺจเยน จ
ตโย อฏฺฐ ปุน ตีณิ ราชิเภทา สิยา นุ โขติ





วตฺตกฺขนฺธกํ
เตน สมเยน พุทฺโธ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม เตน โข ปน สมเยน อาคนฺตุกา
ภิกฺขู สอุปาหนาปิ อารามํ ปวิสนฺติ ฉตฺตปคฺคหิตาปิ อารามํ
ปวิสนฺติ โอคุณฺฐิตาปิ อารามํ ปวิสนฺติ สีเสปิ จีวรํ กริตฺวา
อารามํ ปวิสนฺติ ปานีเยนปิ ปาเท โธวนฺติ วุฑฺฒตเรปิ
อาวาสิเก ภิกฺขู น อภิวาเทนฺติ นปิ เสนาสนํ ปุจฺฉนฺติ
อญฺญตโรปิ อาคนฺตุโก ภิกฺขุ อนชฺฌาวุตฺถํ วิหารํ ฆฏิกํ อุคฺฆาเฏตฺวา
กวาฏํ ปณาเมตฺวา สหสา ปาวิสิ ตสฺส อุปริปิฏฺฐิโต อหิ
ขนฺเธ ปปติ โส ภีโต วิสฺสรมกาสิ ภิกฺขู อุปธาวิตฺวา
ตํ ภิกฺขุํ เอตทโวจุํ กิสฺส ตฺวํ อาวุโส วิสฺสรมกาสีติ
อถโข โส ภิกฺขุ ภิกฺขูนํ เอตมตฺถํ อาโรเจสิ เย เต ภิกฺขู
อปฺปิจฺฉา เป เต อุชฺฌายนฺติ ขียนฺติ วิปาเจนฺติ กถํ หิ นาม
อาคนฺตุกา ภิกฺขู สอุปาหนาปิ อารามํ ปวิสิสฺสนฺติ ฉตฺตปคฺคหิตาปิ
อารามํ ปวิสิสฺสนฺติ โอคุณฺฐิตาปิ อารามํ ปวิสิสฺสนฺติ สีเสปิ
จีวรํ กริตฺวา อารามํ ปวิสิสฺสนฺติ ปานีเยนปิ ปาเท โธวิสฺสนฺติ
วุฑฺฒตเรปิ อาวาสิเก ภิกฺขู น อภิวาทิสฺสนฺติ นปิ เสนาสนํ
ปุจฺฉิสฺสนฺตีติ อถโข เต ภิกฺขู ภควโต เอตมตฺถํ อาโรเจสุํ เป



สจฺจํ กิร ภิกฺขเว อาคนฺตุกา ภิกฺขู สอุปาหนาปิ อารามํ
ปวิสนฺติ ฉตฺตปคฺคหิตาปิ อารามํ ปวิสนฺติ โอคุณฺฐิตาปิ อารามํ
ปวิสนฺติ สีเสปิ จีวรํ กริตฺวา อารามํ ปวิสนฺติ ปานีเยนปิ ปาเท
โธวนฺติ วุฑฺฒตเรปิ อาวาสิเก ภิกฺขู น อภิวาเทนฺติ นปิ เสนาสนํ
ปุจฺฉนฺตีติ สจฺจํ ภควาติ วิครหิ พุทฺโธ ภควา กถํ หิ
นาม ภิกฺขเว อาคนฺตุกา ภิกฺขู สอุปาหนาปิ อารามํ ปวิสิสฺสนฺติ
ฉตฺตปคฺคหิตาปิ อารามํ ปวิสิสฺสนฺติ โอคุณฺฐิตาปิ อารามํ
ปวิสิสฺสนฺติ สีเสปิ จีวรํ กริตฺวา อารามํ ปวิสิสฺสนฺติ ปานีเยนปิ
ปาเท โธวิสฺสนฺติ วุฑฺฒตเรปิ อาวาสิเก ภิกฺขู น อภิวาเทสฺสนฺติ
นปิ เสนาสนํ ปุจฺฉิสฺสนฺติ เนตํ ภิกฺขเว อปฺปสนฺนานํ วา
ปสาทาย เป วิครหิตฺวา ธมฺมึ กถํ กตฺวา ภิกฺขู อามนฺเตสิ
เตนหิ ภิกฺขเว อาคนฺตุกานํ ภิกฺขูนํ วตฺตํ ปญฺญาเปสฺสามิ ยถา
อาคนฺตุเกหิ ภิกฺขูหิ สมฺมา วตฺติตพฺพํ
อาคนฺตุเกน ภิกฺขเว ภิกฺขุนา อิทานิ อารามํ ปวิสิสฺสามีติ
อุปาหนา โอมุญฺจิตฺวา นีจํ กตฺวา ปปฺโปเฏตฺวา คเหตฺวา ฉตฺตํ
อปนาเมตฺวา สีสํ วิวริตฺวา สีเส จีวรํ ขนฺเธ กริตฺวา สาธุกํ
อตรมาเนน อาราโม ปวิสิตพฺโพ อารามํ ปวิสนฺเตน สลฺลกฺเขตพฺพํ




กตฺถ อาวาสิกา ภิกฺขู ปฏิกฺกมนฺตีติ ยตฺถ อาวาสิกา ภิกฺขู
ปฏิกฺกมนฺติ อุปฏฺฐานสาลายํ วา มณฺฑเป วา รุกฺขมูเล วา
ตตฺถ คนฺตฺวา เอกมนฺตํ ปตฺโต นิกฺขิปิตพฺโพ เอกมนฺตํ จีวรํ
นิกฺขิปิตพฺพํ ปฏิรูปํ อาสนํ คเหตฺวา นิสีทิตพฺพํ ปานียํ
ปุจฺฉิตพฺพํ ปริโภชนียํ ปุจฺฉิตพฺพํ กตมํ ปานียํ กตมํ
ปริโภชนียนฺติ สเจ ปานีเยน อตฺโถ โหติ ปานียํ คเหตฺวา ปาตพฺพํ
สเจ ปริโภชนีเยน อตฺโถ โหติ ปริโภชนียํ คเหตฺวา ปาทา
โธวิตพฺพา ปาเท โธวนฺเตน เอเกน หตฺเถน อุทกํ อาสิญฺจิตพฺพํ
เอเกน หตฺเถน ปาทา โธวิตพฺพา เยน หตฺเถน อุทกํ อาสิญฺจิตพฺพํ
น เตเนว หตฺเถน ปาทา โธวิตพฺพา อุปาหนปุญฺฉนโจฬกํ
ปุจฺฉิตฺวา อุปาหนา ปุญฺฉิตพฺพา อุปาหนา ปุญฺฉนฺเตน ปฐมํ
สุกฺเขน โจฬเกน ปุญฺฉิตพฺพา ปจฺฉา อลฺเลน อุปาหนปุญฺฉนโจฬกํ
โธวิตฺวา ปีเฬตฺวา เอกมนฺตํ วิสฺสชฺเชตพฺพํ สเจ อาวาสิโก
ภิกฺขุ วุฑฺโฒ โหติ อภิวาเทตพฺโพ สเจ นวโก โหติ
อภิวาทาเปตพฺโพ เสนาสนํ ปุจฺฉิตพฺพํ กตมํ เม เสนาสนํ
ปาปุณาตีติ อชฺฌาวุตฺถํ วา อนชฺฌาวุตฺถํ วา ปุจฺฉิตพฺพํ โคจโร
ปุจฺฉิตพฺโพ อโคจโร ปุจฺฉิตพฺโพ เสกฺขสมฺมตานิ กุลานิ




ปุจฺฉิตพฺพานิ วจฺจฏฺฐานํ ปุจฺฉิตพฺพํ ปสฺสาวฏฺฐานํ ปุจฺฉิตพฺพํ
ปานียํ ปุจฺฉิตพฺพํ ปริโภชนียํ ปุจฺฉิตพฺพํ กตฺตรทณฺโฑ
ปุจฺฉิตพฺโพ สงฺฆสฺส กติกสณฺฐานํ ปุจฺฉิตพฺพํ กํ กาลํ ปวิสิตพฺพํ
กํ กาลํ นิกฺขมิตพฺพนฺติ สเจ วิหาโร อนชฺฌาวุตฺโถ โหติ
กวาฏํ อาโกเฏตฺวา มุหุตฺตํ อาคเมตฺวา ฆฏิกํ อุคฺฆาเฏตฺวา
กวาฏํ ปณาเมตฺวา พหิ ฐิเตน นิลฺโลเกตพฺโพ สเจ วิหาโร
อุกฺลาโป โหติ มญฺเจ วา มญฺโจ อาโรปิโต โหติ ปีเฐ
วา ปีฐํ อาโรปิตํ โหติ เสนาสนํ อุปริปุญฺชีกตํ โหติ สเจ
อุสฺสหติ โสเธตพฺโพ วิหารํ โสเธนฺเตน ปฐมํ ภุมฺมตฺถรณํ
นีหริตฺวา เอกมนฺตํ นิกฺขิปิตพฺพํ มญฺจปฏิปาทกา นีหริตฺวา
เอกมนฺตํ นิกฺขิปิตพฺพา ภิสิพิมฺโพหนํ นีหริตฺวา เอกมนฺตํ นิกฺขิปิตพฺพํ
นิสีทนปจฺจตฺถรณํ นีหริตฺวา เอกมนฺตํ นิกฺขิปิตพฺพํ มญฺโจ นีจํ
กตฺวา สาธุกํ อปริฆํสนฺเตน อสงฺฆฏฺฏนฺเตน กวาฏปิฏฺฐํ นีหริตฺวา
เอกมนฺตํ นิกฺขิปิตพฺโพ ปีฐํ นีจํ กตฺวา สาธุกํ อปริฆํสนฺเตน
อสงฺฆฏฺฏนฺเตน กวาฏปิฏฺฐํ นีหริตฺวา เอกมนฺตํ นิกฺขิปิตพฺพํ
เขฬมลฺลโก นีหริตฺวา เอกมนฺตํ นิกฺขิปิตพฺโพ อปสฺเสนผลกํ
นีหริตฺวา เอกมนฺตํ นิกฺขิปิตพฺพํ สเจ วิหาเร สนฺตานกํ โหติ
อุลฺโลกา ปฐมํ โอหาเรตพฺพํ อาโลกสนฺธิกณฺณภาคา ปมชฺชิตพฺพา
สเจ เครุกปริกมฺมกตา ภิตฺติ กณฺณกิตา โหติ โจฬกํ เตเมตฺวา



ปีเฬตฺวา ปมชฺชิตพฺพา สเจ กาฬวณฺณกตา ภูมิ กณฺณกิตา
โหติ โจฬกํ เตเมตฺวา ปีเฬตฺวา ปมชฺชิตพฺพา สเจ อกตา
โหติ ภูมิ อุทเกน ปริปฺโผสิตฺวา สมฺมชฺชิตพฺพา มา วิหาโร
รเชน อูหญฺญีติ สงฺการํ วิจินิตฺวา เอกมนฺตํ ฉฑฺเฑตพฺพํ
ภุมฺมตฺถรณํ โอตาเปตฺวา โสเธตฺวา ปปฺโปเฏตฺวา อติหริตฺวา
ยถาปญฺญตฺตํ ปญฺญาเปตพฺพํ มญฺจปฏิปาทกา โอตาเปตฺวา
ปมชฺชิตฺวา อติหริตฺวา ยถาภาคํ ฐเปตพฺพา มญฺโจ โอตาเปตฺวา
โสเธตฺวา ปปฺโปเฏตฺวา นีจํ กตฺวา สาธุกํ อปริฆํสนฺเตน
อสงฺฆฏฺฏนฺเตน กวาฏปิฏฺฐํ อติหริตฺวา ยถาภาคํ ปญฺญาเปตพฺโพ
ปีฐํ โอตาเปตฺวา โสเธตฺวา ปปฺโปเฏตฺวา นีจํ กตฺวา สาธุกํ
อปริฆํสนฺเตน อสงฺฆฏฺฏนฺเตน กวาฏปิฏฺฐํ อติหริตฺวา ยถาภาคํ
ปญฺญาเปตพฺพํ ภิสิพิมฺโพหนํ โอตาเปตฺวา โสเธตฺวา ปปฺโปเฏตฺวา
อติหริตฺวา ยถาภาคํ ปญฺญาเปตพฺพํ นิสีทนปจฺจตฺถรณํ โอตาเปตฺวา
โสเธตฺวา ปปฺโปเฏตฺวา อติหริตฺวา ยถาภาคํ ปญฺญาเปตพฺพํ
เขฬมลฺลโก โอตาเปตฺวา ปมชฺชิตฺวา อติหริตฺวา ยถาภาคํ ฐเปตพฺโพ
อปสฺเสนผลกํ โอตาเปตฺวา ปมชฺชิตฺวา อติหริตฺวา ยถาภาคํ ฐเปตพฺพํ
ปตฺตจีวรํ นิกฺขิปิตพฺพํ ปตฺตํ นิกฺขิปนฺเตน เอเกน หตฺเถน
ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา



ปรามสิตฺวา ปตฺโต นิกฺขิปิตพฺโพ น จ อนนฺตรหิตาย ภูมิยา
ปตฺโต นิกฺขิปิตพฺโพ จีวรํ นิกฺขิปนฺเตน เอเกน หตฺเถน จีวรํ
คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา
ปารโต อนฺตํ โอรโต โภคํ กตฺวา จีวรํ นิกฺขิปิตพฺพํ สเจ
ปุรตฺถิมา สรชา วาตา วายนฺติ ปุรตฺถิมา วาตปานา ถเกตพฺพา
สเจ ปจฺฉิมา สรชา วาตา วายนฺติ ปจฺฉิมา วาตปานา
ถเกตพฺพา สเจ อุตฺตรา สรชา วาตา วายนฺติ อุตฺตรา
วาตปานา ถเกตพฺพา สเจ ทกฺขิณา สรชา วาตา วายนฺติ
ทกฺขิณา วาตปานา ถเกตพฺพา สเจ สีตกาโล โหติ ทิวา
วาตปานา วิวริตพฺพา รตฺตึ ถเกตพฺพา สเจ อุณฺหกาโล โหติ
ทิวา วาตปานา ถเกตพฺพา รตฺตึ วิวริตพฺพา สเจ ปริเวณํ
อุกฺลาปํ โหติ ปริเวณํ สมฺมชฺชิตพฺพํ สเจ โกฏฺฐโก อุกฺลาโป
โหติ โกฏฺฐโก สมฺมชฺชิตพฺโพ สเจ อุปฏฺฐานสาลา อุกฺลาปา
โหติ อุปฏฺฐานสาลา สมฺมชฺชิตพฺพา สเจ อคฺคิสาลา อุกฺลาปา
โหติ อคฺคิสาลา สมฺมชฺชิตพฺพา สเจ วจฺจกุฏี อุกฺลาปา โหติ
วจฺจกุฏี สมฺมชฺชิตพฺพา สเจ ปานียํ น โหติ ปานียํ อุปฏฺฐาเปตพฺพํ
สเจ ปริโภชนียํ น โหติ ปริโภชนียํ อุปฏฺฐาเปตพฺพํ สเจ
อาจมนกุมฺภิยา อุทกํ น โหติ อาจมนกุมฺภิยา อุทกํ อาสิญฺจิตพฺพํ
อิทํ โข ภิกฺขเว อาคนฺตุกานํ ภิกฺขูนํ วตฺตํ ยถา อาคนฺตุเกหิ
ภิกฺขูหิ สมฺมา วตฺติตพฺพนฺติ


เตน โข ปน สมเยน อาวาสิกา ภิกฺขู อาคนฺตุเก
ภิกฺขู ทิสฺวา เนว อาสนํ ปญฺญาเปนฺติ น ปาโททกํ ปาทปีฐํ
ปาทกถลิกํ อุปนิกฺขิปนฺติ น ปจฺจุคฺคนฺตฺวา ปตฺตจีวรํ ปฏิคฺคณฺหนฺติ
น ปานีเยน ปุจฺฉนฺติ น ปริโภชนีเยน ปุจฺฉนฺติ วุฑฺฒตเรปิ
อาคนฺตุเก ภิกฺขู น อภิวาเทนฺติ น เสนาสนํ ปญฺญาเปนฺติ
เย เต ภิกฺขู อปฺปิจฺฉา เป เต อุชฺฌายนฺติ ขียนฺติ วิปาเจนฺติ
กถํ หิ นาม อาวาสิกา ภิกฺขู อาคนฺตุเก ภิกฺขู ทิสฺวา เนว
อาสนํ ปญฺญาเปสฺสนฺติ น ปาโททกํ ปาทปีฐํ ปาทกถลิกํ
อุปนิกฺขิปิสฺสนฺติ น ปจฺจุคฺคนฺตฺวา ปตฺตจีวรํ ปฏิคฺคเหสฺสนฺติ น
ปานีเยน ปุจฺฉิสฺสนฺติ น ปริโภชนีเยน ปุจฺฉิสฺสนฺติ วุฑฺฒตเรปิ
อาคนฺตุเก ภิกฺขู น อภิวาเทสฺสนฺติ น เสนาสนํ ปญฺญาเปสฺสนฺตีติ
อถโข เต ภิกฺขู ภควโต เอตมตฺถํ อาโรเจสุํ เป
สจฺจํ กิร ภิกฺขเว เป สจฺจํ ภควาติ เป วิครหิตฺวา
ธมฺมึ กถํ กตฺวา ภิกฺขู อามนฺเตสิ เตนหิ ภิกฺขเว อาวาสิกานํ
ภิกฺขูนํ วตฺตํ ปญฺญาเปสฺสามิ ยถา อาวาสิเกหิ ภิกฺขูหิ สมฺมา
วตฺติตพฺพํ
อาวาสิเกน ภิกฺขเว ภิกฺขุนา อาคนฺตุกํ ภิกฺขุํ วุฑฺฒตรํ
ทิสฺวา อาสนํ ปญฺญาเปตพฺพํ ปาโททกํ ปาทปีฐํ ปาทกถลิกํ



อุปนิกฺขิปิตพฺพํ ปจฺจุคฺคนฺตฺวา ปตฺตจีวรํ ปฏิคฺคเหตพฺพํ ปานีเยน
ปุจฺฉิตพฺโพ ปริโภชนีเยน ปุจฺฉิตพฺโพ สเจ อุสฺสหติ อุปาหนา
ปุญฺฉิตพฺพา อุปาหนา ปุญฺฉนฺเตน ปฐมํ สุกฺเขน โจฬเกน
ปุญฺฉิตพฺพา ปจฺฉา อลฺเลน อุปาหนปุญฺฉนโจฬกํ โธวิตฺวา
ปีเฬตฺวา เอกมนฺตํ วิสฺสชฺเชตพฺพํ อาคนฺตุโก วุฑฺโฒ ภิกฺขุ
อภิวาเทตพฺโพ เสนาสนํ ปญฺญาเปตพฺพํ เอตํ ตุมฺหากํ เสนาสนํ
ปาปุณาตีติ อชฺฌาวุตฺถํ วา อนชฺฌาวุตฺถํ วา อาจิกฺขิตพฺพํ
โคจโร อาจิกฺขิตพฺโพ อโคจโร อาจิกฺขิตพฺโพ เสกฺขสมฺมตานิ
กุลานิ อาจิกฺขิตพฺพานิ วจฺจฏฺฐานํ อาจิกฺขิตพฺพํ ปสฺสาวฏฺฐานํ
อาจิกฺขิตพฺพํ ปานียํ อาจิกฺขิตพฺพํ ปริโภชนียํ อาจิกฺขิตพฺพํ
กตฺตรทณฺโฑ อาจิกฺขิตพฺโพ สงฺฆสฺส กติกสณฺฐานํ อาจิกฺขิตพฺพํ
อิมํ กาลํ ปวิสิตพฺพํ อิมํ กาลํ นิกฺขมิตพฺพนฺติ สเจ นวโก
โหติ นิสินฺนเกเนว อาจิกฺขิตพฺพํ อตฺร ปตฺตํ นิกฺขิปาหิ อตฺร
จีวรํ นิกฺขิปาหิ อิทํ อาสนํ นิสีทาหีติ ปานียํ อาจิกฺขิตพฺพํ
ปริโภชนียํ อาจิกฺขิตพฺพํ อุปาหนปุญฺฉนโจฬกํ อาจิกฺขิตพฺพํ
อาคนฺตุโก นวโก ภิกฺขุ อภิวาทาเปตพฺโพ เสนาสนํ อาจิกฺขิตพฺพํ





เอตนฺเต เสนาสนํ ปาปุณาตีติ อชฺฌาวุตฺถํ วา อนชฺฌาวุตฺถํ
วา อาจิกฺขิตพฺพํ โคจโร อาจิกฺขิตพฺโพ อโคจโร อาจิกฺขิตพฺโพ
เสกฺขสมฺมตานิ กุลานิ อาจิกฺขิตพฺพานิ วจฺจฏฺฐานํ อาจิกฺขิตพฺพํ
ปสฺสาวฏฺฐานํ อาจิกฺขิตพฺพํ ปานียํ อาจิกฺขิตพฺพํ ปริโภชนียํ
อาจิกฺขิตพฺพํ กตฺตรทณฺโฑ อาจิกฺขิตพฺโพ สงฺฆสฺส กติกสณฺฐานํ
อาจิกฺขิตพฺพํ อิมํ กาลํ ปวิสิตพฺพํ อิมํ กาลํ นิกฺขมิตพฺพนฺติ
อิทํ โข ภิกฺขเว อาวาสิกานํ ภิกฺขูนํ วตฺตํ ยถา อาวาสิเกหิ
ภิกฺขูหิ สมฺมา วตฺติตพฺพนฺติ
เตน โข ปน สมเยน คมิกา ภิกฺขู ทารุภณฺฑํ
มตฺติกาภณฺฑํ อปฺปฏิสาเมตฺวา ทฺวารวาตปานํ วิวริตฺวา เสนาสนํ
อนาปุจฺฉา ปกฺกมนฺติ ทารุภณฺฑํ มตฺติกาภณฺฑํ นสฺสติ
เสนาสนํ อคุตฺตํ ภวติ เย เต ภิกฺขู อปฺปิจฺฉา เป เต
อุชฺฌายนฺติ ขียนฺติ วิปาเจนฺติ กถํ หิ นาม คมิกา ภิกฺขู
ทารุภณฺฑํ มตฺติกาภณฺฑํ อปฺปฏิสาเมตฺวา ทฺวารวาตปานํ วิวริตฺวา
เสนาสนํ อนาปุจฺฉา ปกฺกมิสฺสนฺติ ทารุภณฺฑํ มตฺติกาภณฺฑํ
นสฺสติ เสนาสนํ อคุตฺตํ ภวตีติ อถโข เต ภิกฺขู ภควโต
เอตมตฺถํ อาโรเจสุํ เป สจฺจํ กิร ภิกฺขเว เป สจฺจํ
ภควาติ เป วิครหิตฺวา ธมฺมึ กถํ กตฺวา ภิกฺขู อามนฺเตสิ
เตนหิ ภิกฺขเว คมิกานํ ภิกฺขูนํ วตฺตํ ปญฺญาเปสฺสามิ ยถา



คมิเกหิ ภิกฺขูหิ สมฺมา วตฺติตพฺพํ
คมิเกน ภิกฺขเว ภิกฺขุนา ทารุภณฺฑํ มตฺติกาภณฺฑํ
ปฏิสาเมตฺวา ทฺวารวาตปานํ ถเกตฺวา เสนาสนํ อาปุจฺฉิตพฺพํ
สเจ ภิกฺขุ น โหติ สามเณโร อาปุจฺฉิตพฺโพ สเจ
สามเณโร น โหติ อารามิโก อาปุจฺฉิตพฺโพ สเจ อารามิโก
น โหติ อุปาสโก อาปุจฺฉิตพฺโพ สเจ น โหติ ภิกฺขุ วา
สามเณโร วา อารามิโก วา อุปาสโก วา จตูสุ ปาสาณเกสุ
มญฺจํ ปญฺญาเปตฺวา มญฺเจ มญฺจํ อาโรเปตฺวา ปีเฐ ปีฐํ
อาโรเปตฺวา เสนาสนํ อุปริ ปุญฺชํ กริตฺวา ทารุภณฺฑํ มตฺติกาภณฺฑํ
ปฏิสาเมตฺวา ทฺวารวาตปานํ ถเกตฺวา ปกฺกมิตพฺพํ สเจ วิหาโร
โอวสฺสติ สเจ อุสฺสหติ ฉาเทตพฺโพ อุสฺสุกฺกํ วา กาตพฺพํ
กินฺติ นุ โข วิหาโร ฉาทิเยถาติ เอวญฺเจ ตํ ลเภถ อิจฺเจตํ
กุสลํ โน เจ ลเภถ โย เทโส อโนวสฺสโก โหติ ตตฺถ
จตูสุ ปาสาณเกสุ มญฺจํ ปญฺญาเปตฺวา มญฺเจ มญฺจํ อาโรเปตฺวา
ปีเฐ ปีฐํ อาโรเปตฺวา เสนาสนํ อุปริ ปุญฺชํ กริตฺวา
ทารุภณฺฑํ มตฺติกาภณฺฑํ ปฏิสาเมตฺวา ทฺวารวาตปานํ ถเกตฺวา
ปกฺกมิตพฺพํ สเจ สพฺโพ วิหาโร โอวสฺสติ สเจ อุสฺสหติ




เสนาสนํ คามํ อติหริตพฺพํ อุสฺสุกฺกํ วา กาตพฺพํ กินฺติ นุ
โข เสนาสนํ คามํ อติหริเยถาติ เอวญฺเจ ตํ ลเภถ อิจฺเจตํ
กุสลํ โน เจ ลเภถ อชฺโฌกาเส จตูสุ ปาสาณเกสุ มญฺจํ
ปญฺญาเปตฺวา มญฺเจ มญฺจํ อาโรเปตฺวา ปีเฐ ปีฐํ อาโรเปตฺวา
เสนาสนํ อุปริ ปุญฺชํ กริตฺวา ทารุภณฺฑํ มตฺติกาภณฺฑํ
ปฏิสาเมตฺวา ติเณน วา ปณฺเณน วา ปฏิจฺฉาเทตฺวา ปกฺกมิตพฺพํ
อปฺเปวนาม องฺคานิปิ เสเสยฺยุนฺติ อิทํ โข ภิกฺขเว คมิกานํ
ภิกฺขูนํ วตฺตํ ยถา คมิเกหิ ภิกฺขูหิ สมฺมา วตฺติตพฺพนฺติ
เตน โข ปน สมเยน ภิกฺขู ภตฺตคฺเค น อนุโมทนฺติ
มนุสฺสา อุชฺฌายนฺติ ขียนฺติ วิปาเจนฺติ กถํ หิ นาม สมณา
สกฺยปุตฺติยา ภตฺตคฺเค น อนุโมทิสฺสนฺตีติ อสฺโสสุํ โข ภิกฺขู
เตสํ มนุสฺสานํ อุชฺฌายนฺตานํ ขียนฺตานํ วิปาเจนฺตานํ อถโข
เต ภิกฺขู ภควโต เอตมตฺถํ อาโรเจสุํ อถโข ภควา เอตสฺมึ
นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ
อนุชานามิ ภิกฺขเว ภตฺตคฺเค อนุโมทิตุนฺติ
อถโข ภิกฺขูนํ เอตทโหสิ เกน นุ โข ภตฺตคฺเค
อนุโมทิตพฺพนฺติ ภควโต เอตมตฺถํ อาโรเจสุํ อถโข ภควา
เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ
อนุชานามิ ภิกฺขเว เถเรน ภิกฺขุนา ภตฺตคฺเค อนุโมทิตุนฺติ
เตน โข ปน สมเยน อญฺญตรสฺส ปูคสฺส สงฺฆภตฺตํ



โหติ อายสฺมา สารีปุตฺโต สงฺฆเถโร โหติ ภิกฺขู ภควตา
อนุญฺญาตํ เถเรน ภิกฺขุนา ภตฺตคฺเค อนุโมทิตุนฺติ อายสฺมนฺตํ
สารีปุตฺตํ เอกกํ โอหาย ปกฺกมึสุ อถโข อายสฺมา สารีปุตฺโต
เต มนุสฺเส ปฏิสมฺโมทิตฺวา ปจฺฉา เอกโก อคมาสิ อทฺทสา
โข ภควา อายสฺมนฺตํ สารีปุตฺตํ ทูรโต ว เอกกํ อาคจฺฉนฺตํ
ทิสฺวาน อายสฺมนฺตํ สารีปุตฺตํ เอตทโวจ กจฺจิ สารีปุตฺต ภตฺตํ
อิทฺธํ อโหสีติ อิทฺธํ โข ภนฺเต ภตฺตํ อโหสิ อปิจ มํ
ภิกฺขู เอกกํ โอหาย ปกฺกนฺตาติ อถโข ภควา เอตสฺมึ นิทาเน
เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ อนุชานามิ
ภิกฺขเว ภตฺตคฺเค จตูหิ ปญฺจหิ เถรานุเถเรหิ ภิกฺขูหิ อาคเมตุนฺติ
เตน โข ปน สมเยน อญฺญตโร เถโร ภตฺตคฺเค
วจฺจิโต อาคเมติ โส วจฺจํ สนฺธาเรนฺโต มุจฺฉิโต ปปติ
ภควโต เอตมตฺถํ อาโรเจสุํ อนุชานามิ ภิกฺขเว สติ กรณีเย
อนนฺตริกํ ภิกฺขุํ อาปุจฺฉิตฺวา คนฺตุนฺติ
เตน โข ปน สมเยน ฉพฺพคฺคิยา ภิกฺขู ทุนฺนิวตฺถา
ทุปฺปารุตา อนากปฺปสมฺปนฺนา ภตฺตคฺคํ คจฺฉนฺติ โวกฺกมฺมปิ
เถรานํ ภิกฺขูนํ ปุรโต ปุรโต คจฺฉนฺติ เถเรปิ ภิกฺขู อนูปขชฺช




นิสีทนฺติ นเวปิ ภิกฺขู อาสเนน ปฏิพาหนฺติ สงฺฆาฏิมฺปิ
โอตฺถริตฺวา อนฺตรฆเร นิสีทนฺติ เย เต ภิกฺขู อปฺปิจฺฉา เป
เต อุชฺฌายนฺติ ขียนฺติ วิปาเจนฺติ กถํ หิ นาม ฉพฺพคฺคิยา
ภิกฺขู ทุนฺนิวตฺถา ทุปฺปารุตา อนากปฺปสมฺปนฺนา ภตฺตคฺคํ
คจฺฉิสฺสนฺติ โวกฺกมฺมปิ เถรานํ ภิกฺขูนํ ปุรโต ปุรโต คจฺฉิสฺสนฺติ
เถเรปิ ภิกฺขู อนุปขชฺช นิสีทิสฺสนฺติ นเวปิ ภิกฺขู อาสเนน
ปฏิพาหิสฺสนฺติ สงฺฆาฏิมฺปิ โอตฺถริตฺวา อนฺตรฆเร นิสีทิสฺสนฺตีติ
อถโข เต ภิกฺขู ภควโต เอตมตฺถํ อาโรเจสุํ เป สจฺจํ
กิร ภิกฺขเว ฉพฺพคฺคิยา ภิกฺขู ทุนฺนิวตฺถา ทุปฺปารุตา อนากปฺปสมฺปนฺนา
ภตฺตคฺคํ คจฺฉนฺติ โวกฺกมฺมปิ เถรานํ ภิกฺขูนํ ปุรโต
ปุรโต คจฺฉนฺติ เถเรปิ ภิกฺขู อนุปขชฺช นิสีทนฺติ นเวปิ ภิกฺขู
อาสเนน ปฏิพาหนฺติ สงฺฆาฏิมฺปิ โอตฺถริตฺวา อนฺตรฆเร
นิสีทนฺตีติ สจฺจํ ภควาติ เป วิครหิตฺวา ธมฺมึ กถํ กตฺวา
ภิกฺขู อามนฺเตสิ เตนหิ ภิกฺขเว ภิกฺขูนํ ภตฺตคฺควตฺตํ
ปญฺญาเปสฺสามิ ยถา ภิกฺขูหิ ภตฺตคฺเค สมฺมา วตฺติตพฺพํ
สเจ อาราเม กาโล อาโรจิโต โหติ ติมณฺฑลํ
ปฏิจฺฉาเทนฺเตน ปริมณฺฑลํ นิวาเสตฺวา กายพนฺธนํ พนฺธิตฺวา
สคุณํ กตฺวา สงฺฆาฏิโย ปารุปิตฺวา คณฺฐิกํ ปฏิมุญฺจิตฺวา โธวิตฺวา
ปตฺตํ คเหตฺวา สาธุกํ อตรมาเนน คาโม ปวิสิตพฺโพ น
โวกฺกมฺม เถรานํ ภิกฺขูนํ ปุรโต ปุรโต คนฺตพฺพํ สุปฏิจฺฉนฺเนน



อนฺตรฆเร คนฺตพฺพํ สุสํวุเตน อนฺตรฆเร คนฺตพฺพํ โอกฺขิตฺตจกฺขุนา
อนฺตรฆเร คนฺตพฺพํ น อุกฺขิตฺตกาย อนฺตรฆเร คนฺตพฺพํ
น อุชฺชคฺฆิกาย อนฺตรฆเร คนฺตพฺพํ อปฺปสทฺเทน อนฺตรฆเร
คนฺตพฺพํ น กายปฺปจาลกํ อนฺตรฆเร คนฺตพฺพํ น พาหุปฺปจาลกํ
อนฺตรฆเร คนฺตพฺพํ น สีสปฺปจาลกํ อนฺตรฆเร คนฺตพฺพํ น
ขมฺภกเตน อนตรฆเร คนฺตพฺพํ น โอคุณฺฐิเตน อนฺตรฆเร
คนฺตพฺพํ น อุกฺกุฏิกาย อนฺตรฆเร คนฺตพฺพํ สุปฏิจฺฉนฺเนน อนฺตรฆเร
นิสีทิตพฺพํ สุสํวุเตน อนฺตรฆเร นิสีทิตพฺพํ โอกฺขิตฺตจกฺขุนา
อนฺตรฆเร นิสีทิตพฺพํ น อุกฺขิตฺตกาย อนฺตรฆเร นิสีทิตพฺพํ
น อุชฺชคฺฆิกาย อนฺตรฆเร นิสีทิตพฺพํ อปฺปสทฺเทน อนฺตรฆเร
นิสีทิตพฺพํ น กายปฺปจาลกํ อนฺตรฆเร นิสีทิตพฺพํ น พาหุปฺปจาลกํ
อนฺตรฆเร นิสีทิตพฺพํ น สีสปฺปจาลกํ อนฺตรฆเร
นิสีทิตพฺพํ น ขมฺภกเตน อนฺตรฆเร นิสีทิตพฺพํ น โอคุณฺฐิเตน
อนฺตรฆเร นิสีทิตพฺพํ น ปลฺลตฺถิกาย อนฺตรฆเร นิสีทิตพฺพํ
น เถเร ภิกฺขู อนุปขชฺช นิสีทิตพฺพํ น นวา ภิกฺขู อาสเนน
ปฏิพาหิตพฺพา น สงฺฆาฏึ โอตฺถริตฺวา อนฺตรฆเร นิสีทิตพฺพํ
อุทเก ทียมาเน อุโภหิ หตฺเถหิ ปตฺตํ ปริคฺคเหตฺวา อุทกํ
ปฏิคฺคเหตพฺพํ นีจํ กตฺวา สาธุกํ อปริฆํสนฺเตน ปตฺโต
โธวิตพฺโพ สเจ อุทกปฏิคฺคาหโก โหติ นีจํ กตฺวา อุทกปฏิคฺคเห
อุทกํ อาสิญฺจิตพฺพํ มา อุทกปฏิคฺคาหโก อุทเกน โอสิญฺจิ


มา สามนฺตา ภิกฺขู อุทเกน โอสิญฺจึสุ มา สงฺฆาฏิ อุทเกน
โอสิญฺจีติ สเจ อุทกปฏิคฺคาหโก น โหติ นีจํ กตฺวา ฉมายํ
อุทกํ อาสิญฺจิตพฺพํ มา สามนฺตา ภิกฺขู อุทเกน โอสิญฺจึสุ
มา สงฺฆาฏิ อุทเกน โอสิญฺจีติ โอทเน ทียมาเน อุโภหิ หตฺเถหิ
ปตฺตํ ปริคฺคเหตฺวา โอทโน ปฏิคฺคเหตพฺโพ สูปสฺส โอกาโส
กาตพฺโพ สเจ โหติ สปฺปิ วา เตลํ วา อุตฺตริภงฺคํ วา
เถเรน วตฺตพฺโพ สพฺเพสํ สมกํ สมฺปาเทหีติ สกฺกจฺจํ ปิณฺฑปาโต
ปฏิคฺคเหตพฺโพ ปตฺตสญฺญินา ปิณฺฑปาโต ปฏิคฺคเหตพฺโพ
สมสูปโก ปิณฺฑปาโต ปฏิคฺคเหตพฺโพ สมติตฺติโก
ปิณฺฑปาโต ปฏิคฺคเหตพฺโพ น ตาว เถเรน ภุญฺชิตพฺพํ ยาว
น สพฺเพสํ โอทโน สมฺปตฺโต โหติ สกฺกจฺจํ ปิณฺฑปาโต
ภุญฺชิตพฺโพ ปตฺตสญฺญินา ปิณฺฑปาโต ภุญฺชิตพฺโพ สปทานํ
ปิณฺฑปาโต ภุญฺชิตพฺโพ สมสูปโก ปิณฺฑปาโต ภุญฺชิตพฺโพ
น ถูปโต โอมทฺทิตฺวา ปิณฺฑปาโต ภุญฺชิตพฺโพ น สูปํ วา
พฺยญฺชนํ วา โอทเนน ปฏิจฺฉาเทตพฺพํ ภิยฺโยกมฺยตํ อุปาทาย
น สูปํ วา โอทนํ วา อคิลาเนน อตฺตโน อตฺถาย วิญฺญาเปตฺวา
ภุญฺชิตพฺพํ น อุชฺฌานสญฺญินา ปเรสํ ปตฺโต โอโลเกตพฺโพ
นาติมหนฺโต กพโฬ กาตพฺโพ ปริมณฺฑโล อาโลโป กาตพฺโพ



น อนาหเฏ กพเฬ มุขทฺวารํ วิวริตพฺพํ น ภุญฺชมาเนน สพฺโพ
หตฺโถ มุเข ปกฺขิปิตพฺโพ น สกพเฬน มุเขน พฺยาหริตพฺพํ
น ปิณฺฑุกฺเขปกํ ภุญฺชิตพฺพํ น กพฬาวจฺเฉทกํ ภุญฺชิตพฺพํ น
อวคณฺฑการกํ ภุญฺชิตพฺพํ น หตฺถนิทฺธูนกํ ภุญฺชิตพฺพํ น
สิตฺถาวการกํ ภุญฺชิตพฺพํ น ชิวฺหานิจฺฉารกํ ภุญฺชิตพฺพํ น
จปุจปุการกํ ภุญฺชิตพฺพํ น สุรุสุรุการกํ ภุญฺชิตพฺพํ น หตฺถนิลฺเลหกํ
ภุญฺชิตพฺพํ น ปตฺตนิลฺเลหกํ ภุญฺชิตพฺพํ น โอฏฺฐนิลฺเลหกํ
ภุญฺชิตพฺพํ น สามิเสน หตฺเถน ปานียถาลโก ปฏิคฺคเหตพฺโพ
น ตาว เถเรน อุทกํ ปฏิคฺคเหตพฺพํ ยาว น สพฺเพ ว ภุตฺตาวิโน
โหนฺติ อุทเก ทียมาเน อุโภหิ หตฺเถหิ ปตฺตํ ปริคฺคเหตฺวา
อุทกํ ปฏิคฺคเหตพฺพํ นีจํ กตฺวา สาธุกํ อปริฆํสนฺเตน ปตฺโต
โธวิตพฺโพ สเจ อุทกปฏิคฺคาหโก โหติ นีจํ กตฺวา อุทกปฏิคฺคเห
อุทกํ อาสิญฺจิตพฺพํ มา อุทกปฏิคฺคาหโก อุทเกน โอสิญฺจิ มา
สามนฺตา ภิกฺขู อุทเกน โอสิญฺจึสุ มา สงฺฆาฏิ อุทเกน
โอสิญฺจีติ สเจ อุทกปฏิคฺคาหโก น โหติ นีจํ กตฺวา ฉมายํ
อุทกํ อาสิญฺจิตพฺพํ มา สามนฺตา ภิกฺขู อุทเกน โอสิญฺจึสุ
มา สงฺฆาฏิ อุทเกน โอสิญฺจีติ น สสิตฺถกํ ปตฺตโธวนํ อนฺตรฆเร
ฉฑฺเฑตพฺพํ นิวตฺตนฺเตน นวเกหิ ภิกฺขูหิ ปฐมตรํ นิวตฺติตพฺพํ
ปจฺฉา เถเรหิ สุปฏิจฺฉนฺเนน อนฺตรฆเร คนฺตพฺพํ สุสํวุเตน
อนฺตรฆเร คนฺตพฺพํ โอกฺขิตฺตจกฺขุนา อนฺตรฆเร คนฺตพฺพํ น



อุกฺขิตฺตกาย อนฺตรฆเร คนฺตพฺพํ น อุชฺชคฺฆิกาย อนฺตรฆเร
คนฺตพฺพํ อปฺปสทฺเทน อนฺตรฆเร คนฺตพฺพํ น กายปฺปจาลกํ
อนฺตรฆเร คนฺตพฺพํ น พาหุปฺปจาลกํ อนฺตรฆเร คนฺตพฺพํ น
สีสปฺปจาลกํ อนฺตรฆเร คนฺตพฺพํ น ขมฺภกเตน อนฺตรฆเร
คนฺตพฺพํ น โอคุณฺฐิเตน อนฺตรฆเร คนฺตพฺพํ น อุกฺกุฏิกาย
อนฺตรฆเร คนฺตพฺพํ อิทํ โข ภิกฺขเว ภิกฺขูนํ ภตฺตคฺควตฺตํ
ยถา ภิกฺขูหิ ภตฺตคฺเค สมฺมา วตฺติตพฺพนฺติ
ปฐมภาณวารํ นิฏฺฐิตํ
เตน โข ปน สมเยน ปิณฺฑจาริกา ภิกฺขู ทุนฺนิวตฺถา
ทุปฺปารุตา อนากปฺปสมฺปนฺนา ปิณฺฑาย จรนฺติ อสลฺลกฺเขตฺวาปิ
นิเวสนํ ปวิสนฺติ อสลฺลกฺเขตฺวาปิ นิกฺขมนฺติ อติสหสาปิ ปวิสนฺติ
อติสหสาปิ นิกฺขมนฺติ อติทูเรปิ ติฏฺฐนฺติ อจฺจาสนฺเนปิ ติฏฺฐนฺติ
อติจิรํปิ ติฏฺฐนฺติ อติลหุกํปิ นิวตฺตนฺติ อญฺญตโร ปิณฺฑจาริโก
ภิกฺขุ อสลฺลกฺเขตฺวา นิเวสนํ ปาวิสิ โส จ ทฺวารํ
มญฺญมาโน อญฺญตรํ โอวรกํ ปาวิสิ ตสฺมิมฺปิ โอวรเกม
อิตฺถี นคฺคา อุตฺตานา นิปนฺนา โหติ อทฺทสา โข โส ภิกฺขุ
ตํ อิตฺถึ นคฺคํ อุตฺตานํ นิปนฺนํ ทิสฺวาน นยิทํ ทฺวารํ โอวรกํ



อิทนฺติ ตมฺหา โอวรกมฺหา นิกฺขมิ อทฺทสา โข ตสฺสา
อิตฺถิยา สามิโก ตํ อิตฺถึ นคฺคํ อุตฺตานํ นิปนฺนํ ทิสฺวาน อิมินา
เม ภิกฺขุนา ปชาปติ ทูสิตาติ ตํ ภิกฺขุํ คเหตฺวา อาโกเฏติ
อถโข สา อิตฺถี เตน สทฺเทน ปฏิพุชฺฌิตฺวา ตํ ปุริสํ เอตทโวจ
กิสฺส ตฺวํ อยฺย อิมํ ภิกฺขุํ อาโกเฏสีติ อิมินาสิ ตฺวํ ภิกฺขุนา
ทูสิตาติ นาหํ อยฺย อิมินา ภิกฺขุนา ทูสิตา อการโก โส
ภิกฺขูติ ตํ ภิกฺขุํ มุญฺจาเปสิ อถโข โส ภิกฺขุ อารามํ คนฺตฺวา
ภิกฺขูนํ เอตมตฺถํ อาโรเจสิ เย เต ภิกฺขู อปฺปิจฺฉา เป เต
อุชฺฌายนฺติ ขียนฺติ วิปาเจนฺติ กถํ หิ นาม ปิณฺฑจาริกา ภิกฺขู
ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จริสฺสนฺติ
อสลฺลกฺเขตฺวาปิ นิเวสนํ ปวิสิสฺสนฺติ อสลฺลกฺเขตฺวาปิ นิกฺขมิสฺสนฺติ
อติสหสาปิ ปวิสิสฺสนฺติ อติสหสาปิ นิกฺขมิสฺสนฺติ อติทูเรปิ
ติฏฺฐิสฺสนฺติ อจฺจาสนฺเนปิ ติฏฺฐิสฺสนฺติ อติจิรมฺปิ ติฏฺฐิสฺสนฺติ
อติลหุกมฺปิ นิวตฺติสฺสนฺติติ อถโข เต ภิกฺขู ภควโต เอตมตฺถํ
อาโรเจสุํ เป สจฺจํ กิร ภิกฺขเว เป สจฺจํ ภควาติ เป
วิครหิตฺวา ธมฺมึ กถํ กตฺวา ภิกฺขู อามนฺเตสิ เตนหิ ภิกฺขเว
ปิณฺฑจาริกานํ ภิกฺขูนํ วตฺตํ ปญฺญาเปสฺสามิ ยถา ปิณฺฑจาริเกหิ
ภิกฺขูหิ สมฺมา วตฺติตพฺพํ
ปิณฺฑจาริเกน ภิกฺขเว ภิกฺขุนา อิทานิ คามํ
ปวิสิสฺสามีติ ติมณฺฑลํ ปฏิจฺฉาเทนฺเตน ปริมณฺฑลํ นิวาเสตฺวา


กายพนฺธนํ พนฺธิตฺวา สคุณํ กตฺวา สงฺฆาฏิโย ปารุปิตฺวา คณฺฐิกํ
ปฏิมุญฺจิตฺวา โธวิตฺวา ปตฺตํ คเหตฺวา สาธุกํ อตรมาเนน คาโม
ปวิสิตพฺโพ สุปฏิจฺฉนฺเนน อนฺตรฆเร คนฺตพฺพํ สุสํวุเตน
อนฺตรฆเร คนฺตพฺพํ โอกฺขิตฺตจกฺขุนา อนฺตรฆเร คนฺตพฺพํ น
อุกฺขิตฺตกาย อนฺตรฆเร คนฺตพฺพํ น อุชฺชคฺฆิกาย อนฺตรฆเร
คนฺตพฺพํ อปฺปสทฺเทน อนฺตรฆเร คนฺตพฺพํ น กายปฺปจาลกํ
อนฺตรฆเร คนฺตพฺพํ น พาหุปฺปจาลกํ อนฺตรฆเร คนฺตพฺพํ น
สีสปฺปจาลกํ อนฺตรฆเร คนฺตพฺพํ น ขมฺภกเตน อนฺตรฆเร
คนฺตพฺพํ น โอคุณฺฐิเตน อนฺตรฆเร คนฺตพฺพํ น อุกฺกุฏิกาย
อนฺตรฆเร คนฺตพฺพํ นิเวสนํ ปวิสนฺเตน สลฺลกฺเขตพฺพํ อิมินา
ปวิสิสฺสามิ อิมินา นิกฺขมิสฺสามีติ นาติสหสา ปวิสิตพฺพํ
นาติสหสา นิกฺขมิตพฺพํ นาติทูเร ฐาตพฺพํ นาจฺจาสนฺเน
ฐาตพฺพํ นาติจิรํ ฐาตพฺพํ นาติลหุกํ นิวตฺติตพฺพํ ฐิตเกน
สลฺลกฺเขตพฺพํ ภิกฺขํ ทาตุกามา วา อทาตุกามา วาติ สเจ
กมฺมํ วา นิกฺขิปติ อาสนา วา วุฏฺฐาติ กฏจฺฉฉ วา ปรามสติ
ภาชนํ วา ปรามสติ ฐเปติ วา ทาตุกามิยาติ ฐาตพฺพํ
ภิกฺขาย ทียมานาย วาเมน หตฺเถน สงฺฆาฏึ อุจฺจาเรตฺวา
ทกฺขิเณน หตฺเถน ปตฺตํ ปณาเมตฺวา อุโภหิ หตฺเถหิ ปตฺตํ
ปริคฺคเหตฺวา ภิกฺขา ปฏิคฺคเหตพฺพา น จ ภิกฺขาทายิกาย



มุขํ โอโลเกตพฺพํ สลฺลกฺเขตพฺพํ สูปํ ทาตุกามา วา อทาตุกามา
วาติ สเจ กฏจฺฉฉ วา ปรามสติ ภาชนํ วา ปรามสติ
ฐเปติ วา ทาตุกามิยาติ ฐาตพฺพํ ภิกฺขาย ทินฺนาย สงฺฆาฏิยา
ปตฺตํ ปฏิจฺฉาเทตฺวา สาธุกํ อตรมาเนน นิวตฺติตพฺพํ สุปฏิจฺฉนฺเนน
อนฺตรฆเร คนฺตพฺพํ สุสํวุเตน อนฺตรฆเร คนฺตพฺพํ
โอกฺขิตฺตจกฺขุนา อนฺตรฆเร คนฺตพฺพํ น อุกฺขิตฺตกาย อนฺตรฆเร
คนฺตพฺพํ น อุชฺชคฺฆิกาย อนฺตรฆเร คนฺตพฺพํ อปฺปสทฺเทน
อนฺตรฆเร คนฺตพฺพํ น กายปฺปจาลกํ อนฺตรฆเร คนฺตพฺพํ น
พาหุปฺปจาลกํ อนฺตรฆเร คนฺตพฺพํ น สีสปฺปจาลกํ อนฺตรฆเร
คนฺตพฺพํ น ขมฺภกเตน อนฺตรฆเร คนฺตพฺพํ น โอคุณฺฐิเตน
อนฺตรฆเร คนฺตพฺพํ น อุกฺกุฏิกาย อนฺตรฆเร คนฺตพฺพํ โย
ปฐมํ คามโต ปิณฺฑาย ปฏิกฺกมติ เตน อาสนํ ปญฺญาเปตพฺพํ
ปาโททกํ ปาทปีฐํ ปาทกถลิกํ อุปนิกฺขิปิตพฺพํ อวกฺการปาฏึ
โธวิตฺวา อุปฏฺฐาเปตพฺพํ ปานียํ ปริโภชนียํ อุปฏฺฐาเปตพฺพํ
โย ปจฺฉา คามโต ปิณฺฑาย ปฏิกฺกมติ สเจ โหติ ภุตฺตาวเสโส
สเจ อากงฺขติ ภุญฺชิตพฺพํ โน เจ อากงฺขติ อปหริเต วา
ฉฑฺเฑตพฺพํ อปฺปาณเก วา อุทเก โอปิลาเปตพฺพํ เตน
อาสนํ อุทฺธริตพฺพํ ปาโททกํ ปาทปีฐํ ปาทกถลิกํ ปฏิสาเมตพฺพํ
อวกฺการปาฏึ โธวิตฺวา ปฏิสาเมตพฺพํ ปานียํ ปริโภชนียํ



ปฏิสาเมตพฺพํ ภตฺตคฺคํ สมฺมชฺชิตพฺพํ โย ปสฺสติ ปานียฆฏํ วา
ปริโภชนียฆฏํ วา วจฺจฆฏํ วา ริตฺตํ ตุจฺฉํ เตน อุปฏฺฐาเปตพฺพํ
สจสฺส โหติ อวิสยฺหํ หตฺถวิกาเรน ทุติยํ อามนฺเตตฺวา หตฺถวิลงฺฆเกน
อุปฏฺฐาเปตพฺพํ น จ ตปฺปจฺจยา วาจา ภินฺทิตพฺพา
อิทํ โข ภิกฺขเว ปิณฺฑจาริกานํ ภิกฺขูนํ วตฺตํ ยถา ปิณฺฑจาริเกหิ
ภิกฺขูหิ สมฺมา วตฺติตพฺพนฺติ
เตน โข ปน สมเยน สมฺพหุลา ภิกฺขู อรญฺเญ
วิหรนฺติ เต เนว ปานียํ อุปฏฺฐาเปนฺติ น ปริโภชนียํ
อุปฏฺฐาเปนฺติ น อคฺคึ อุปฏฺฐาเปนฺติ น อรณิสหิตํ อุปฏฺฐาเปนฺติ
น นกฺขตฺตปทานิ ชานนฺติ น ทิสาภาคํ ชานนฺติ โจรา ตตฺถ
คนฺตฺวา เต ภิกฺขู เอตทโวจุํ อตฺถิ ภนฺเต ปานียนฺติ
นตฺถาวุโสติ อตฺถิ ภนฺเต ปริโภชนียนฺติ นตฺถาวุโสติ
อตฺถิ ภนฺเต อคฺคีติ นตฺถาวุโสติ อตฺถิ ภนฺเต อรณิสหิตนฺติ
นตฺถาวุโสติ เกนชฺช ภนฺเต ยุตฺตนฺติ น โข มยํ อาวุโส
ชานามาติ กตมายํ ภนฺเต ทิสาติ น โข มยํ อาวุโส
ชานามาติ อถโข เต โจรา เนวิเมสํ ปานียํ อตฺถิ น
ปริโภชนียํ อตฺถิ น อคฺคิ อตฺถิ น อรณิสหิตํ อตฺถิ น
นกฺขตฺตปทานิ ชานนฺติ น ทิสาภาคํ ชานนฺติ โจรา อิเม
นยิเม ภิกฺขูติ อาโกเฏตฺวา ปกฺกมึสุ อถโข เต ภิกฺขู ภิกฺขูนํ
เอตมตฺถํ อาโรเจสุํ ภิกฺขู ภควโต เอตมตฺถํ อาโรเจสุํ



อถโข ภควา เอตสฺมึ นิทาเน เอตสฺมึ ปกรเณ ธมฺมึ กถํ
กตฺวา ภิกฺขู อามนฺเตสิ เตนหิ ภิกฺขเว อารญฺญกานํ ภิกฺขูนํ วตฺตํ
ปญฺญาเปสฺสามิ ยถา อารญฺญเกหิ ภิกฺขูหิ สมฺมา วตฺติตพฺพํ
อารญฺญเกน ภิกฺขเว ภิกฺขุนา กาลสฺเสว อุฏฺฐาย
ปตฺตํ ถวิกาย ปกฺขิปิตฺวา อํเส อาลคฺเคตฺวา จีวรํ ขนฺเธ กริตฺวา
อุปาหนา อาโรหิตฺวา ทารุภณฺฑํ มตฺติกาภณฺฑํ ปฏิสาเมตฺวา
ทฺวารวาตปานานิ ถเกตฺวา เสนาสนา โอตริตพฺพํ อิทานิ คามํ
ปวิสิสฺสามีติ อุปาหนา โอมุญฺจิตฺวา นีจํ กตฺวา ปปฺโปเฏตฺวา
ถวิกาย ปกฺขิปิตฺวา อํเส อาลคฺเคตฺวา ติมณฺฑลํ ปฏิจฺฉาเทนฺเตน
ปริมณฺฑลํ นิวาเสตฺวา กายพนฺธนํ พนฺธิตฺวา สคุณํ กตฺวา สงฺฆาฏิโย
ปารุปิตฺวา คณฺฐิกํ ปฏิมุญฺจิตฺวา โธวิตฺวา ปตฺตํ คเหตฺวา สาธุกํ
อตรมาเนน คาโม ปวิสิตพฺโพ สุปฏิจฺฉนฺเนน อนฺตรฆเร คนฺตพฺพํ
สุสํวุเตน อนฺตรฆเร คนฺตพฺพํ เป น อุกฺกุฏิกาย อนฺตรฆเร
คนฺตพฺพํ นิเวสนํ ปวิสนฺเตน สลฺลกฺเขตพฺพํ อิมินา ปวิสิสฺสามิ
อิมินา นิกฺขมิสฺสามีติ นาติสหสา ปวิสิตพฺพํ นาติสหสา
นิกฺขมิตพฺพํ นาติทูเร ฐาตพฺพํ นาจฺจาสนฺเน ฐาตพฺพํ นาติจิรํ
ฐาตพฺพํ นาติลหุกํ นิวตฺติตพฺพํ ฐิตเกน สลฺลกฺเขตพฺพํ ภิกฺขํ
ทาตุกามา วา อทาตุกามา วาติ สเจ กมฺมํ วา นิกฺขิปติ
อาสนา วา วุฏฺฐาติ กฏจฺฉฉ วา ปรามสติ ภาชนํ วา ปรามสติ
ฐเปติ วา ทาตุกามิยาติ ฐาตพฺพํ ภิกฺขาย ทียมานาย วาเมน



หตฺเถน สงฺฆาฏึ อุจฺจาเรตฺวา ทกฺขิเณน หตฺเถน ปตฺตํ ปณาเมตฺวา
อุโภหิ หตฺเถหิ ปตฺตํ ปริคฺคเหตฺวา ภิกฺขา ปฏิคฺคเหตพฺพา น
จ ภิกฺขาทายิกาย มุขํ โอโลเกตพฺพํ สลฺลกฺเขตพฺพํ สูปํ วา
ทาตุกามา วา อทาตุกามา วาติ สเจ กฏจฺฉฉ วา ปรามสติ
ภาชนํ วา ปรามสติ ฐเปติ วา ทาตุกามิยาติ ฐาตพฺพํ ภิกฺขาย
ทินฺนาย สงฺฆาฏิยา ปตฺตํ ปฏิจฺฉาเทตฺวา สาธุกํ อตรมาเนน
นิวตฺติตพฺพํ สุปฏิจฺฉนฺเนน อนฺตรฆเร คนฺตพฺพํ เป น อุกฺกุฏิกาย
อนฺตรฆเร คนฺตพฺพํ คามโต นิกฺขมิตฺวา ปตฺตํ ถวิกาย
ปกฺขิปิตฺวา อํเส อาลคฺเคตฺวา จีวรํ สํหริตฺวา สีเส กริตฺวา
อุปาหนา อาโรหิตฺวา คนฺตพฺพํ อารญฺญเกน ภิกฺขเว ภิกฺขุนา
ปานียํ อุปฏฺฐาเปตพฺพํ ปริโภชนียํ อุปฏฺฐาเปตพฺพํ อคฺคิ
อุปฏฺฐาเปตพฺโพ อรณิสหิตํ อุปฏฺฐาเปตพฺพํ กตฺตรทณฺโฑ
อุปฏฺฐาเปตพฺโพ นกฺขตฺตปทานิ อุคฺคเหตพฺพานิ สกลานิ วา
เอกเทสานิ วา ทิสากุสเลน ภวิตพฺพํ อิทํ โข ภิกฺขเว
อารญฺญกานํ ภิกฺขูนํ วตฺตํ ยถา อารญฺญเกหิ ภิกฺขูหิ สมฺมา
วตฺติตพฺพนฺติ
เตน โข ปน สมเยน สมฺพหุลา ภิกฺขู อชฺโฌกาเส
จีวรกมฺมํ กโรนฺติ ฉพฺพคฺคิยา ภิกฺขู ปฏิวาเต ปงฺคเณ
เสนาสนํ ปปฺโปเฏสุํ ภิกฺขู รเชน โอกิริยึสุ เย เต ภิกฺขู



อปฺปิจฺฉา เป เต อุชฺฌายนฺติ ขียนฺติ วิปาเจนฺติ กถํ หิ
นาม ฉพฺพคฺคิยา ภิกฺขู ปฏิวาเต ปงฺคเณ เสนาสนํ ปปฺโปเฏสฺสนฺติ
ภิกฺขู รเชน โอกิริยิสฺสนฺตีติ อถโข เต ภิกฺขู ภควโต เอตมตฺถํ
อาโรเจสุํ เป สจฺจํ กิร ภิกฺขเว ฉพฺพคฺคิยา ภิกฺขู ปฏิวาเต
ปงฺคเณ เสนาสนํ ปปฺโปเฏนฺติ ภิกฺขู รเชน โอกิริยึสูติ
สจฺจํ ภควาติ เป วิครหิตฺวา ธมฺมึ กถํ กตฺวา ภิกฺขู อามนฺเตสิ
เตนหิ ภิกฺขเว ภิกฺขูนํ เสนาสนวตฺตํ ปญฺญาเปสฺสามิ ยถา
ภิกฺขูหิ เสนาสเน สมฺมา วตฺติตพฺพํ
ยสฺมึ วิหาเร วิหรติ สเจ โส วิหาโร อุกฺลาโป
โหติ สเจ อุสฺสหติ โสเธตพฺโพ วิหารํ โสเธนฺเตน ปฐมํ
ปตฺตจีวรํ นีหริตฺวา เอกมนฺตํ นิกฺขิปิตพฺพํ นิสีทนปจฺจตฺถรณํ
นีหริตฺวา เอกมนฺตํ นิกฺขิปิตพฺพํ ภิสิพิมฺโพหนํ นีหริตฺวา เอกมนฺตํ
นิกฺขิปิตพฺพํ มญฺโจ นีจํ กตฺวา สาธุกํ อปริฆํสนฺเตน อสงฺฆฏฺฏนฺเตน
กวาฏปิฏฺฐํ นีหริตฺวา เอกมนฺตํ นิกฺขิปิตพฺโพ ปีฐํ นีจํ
กตฺวา สาธุกํ อปริฆํสนฺเตน อสงฺฆฏฺฏนฺเตน กวาฏปิฏฺฐํ นีหริตฺวา
เอกมนฺตํ นิกฺขิปิตพฺพํ มญฺจปฏิปาทกา นีหริตฺวา เอกมนฺตํ
นิกฺขิปิตพฺพา เขฬมลฺลโก นีหริตฺวา เอกมนฺตํ นิกฺขิปิตพฺโพ
อปสฺเสนผลกํ นีหริตฺวา เอกมนฺตํ นิกฺขิปิตพฺพํ ภุมฺมตฺถรณํ
ยถาปญฺญตฺตํ สลฺลกฺเขตฺวา นีหริตฺวา เอกมนฺตํ นิกฺขิปิตพฺพํ



สเจ วิหาเร สนฺตานกํ โหติ อุลฺโลกา ปฐมํ โอหาเรตพฺพํ
อาโลกสนฺธิกณฺณภาคา ปมชฺชิตพฺพา สเจ เครุกปริกมฺมกตา
ภิตฺติ กณฺณกิตา โหติ โจฬกํ เตเมตฺวา ปิเฬตฺวา ปมชฺชิตพฺพา
สเจ กาฬวณฺณกตา ภูมิ กณฺณกิตา โหติ โจฬกํ เตเมตฺวา
ปีเฬตฺวา ปมชฺชิตพฺพา สเจ อกตา โหติ ภูมิ อุทเกน
ปริปฺโผสิตฺวา สมฺมชฺชิตพฺพา มา วิหาโร รเชน อูหญฺญีติ
สงฺการํ วิจินิตฺวา เอกมนฺตํ ฉฑฺเฑตพฺพํ น ภิกฺขุสามนฺตา
เสนาสนํ ปปฺโปเฏตพฺพํ น วิหารสามนฺตา เสนาสนํ
ปปฺโปเฏตพฺพํ น ปานียสามนฺตา เสนาสนํ ปปฺโปเฏตพฺพํ น
ปริโภชนียสามนฺตา เสนาสนํ ปปฺโปเฏตพฺพํ น ปฏิวาเต ปงฺคเณ
เสนาสนํ ปปฺโปเฏตพฺพํ อโธวาเต เสนาสนํ ปปฺโปเฏตพฺพํ
ภุมฺมตฺถรณํ เอกมนฺตํ โอตาเปตฺวา โสเธตฺวา ปปฺโปเฏตฺวา
อติหริตฺวา ยถาปญฺญตฺตํ ปญฺญาเปตพฺพํ มญฺจปฏิปาทกา
เอกมนฺตํ โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพา
มญฺโจ เอกมนฺตํ โอตาเปตฺวา โสเธตฺวา ปปฺโปเฏตฺวา นีจํ
กตฺวา สาธุกํ อปริฆํสนฺเตน อสงฺฆฏฺฏนฺเตน กวาฏปิฏฺฐํ
อติหริตฺวา ยถาปญฺญตฺตํ ปญฺญาเปตพฺโพ ปีฐํ เอกมนฺตํ
โอตาเปตฺวา โสเธตฺวา ปปฺโปเฏตฺวา นีจํ กตฺวา สาธุกํ
อปริฆํสนฺเตน อสงฺฆฏฺฏนฺเตน กวาฏปิฏฺฐํ อติหริตฺวา ยถาปญฺญตฺตํ
ปญฺญาเปตพฺพํ ภิสิพิมฺโพหนํ เอกมนฺตํ โอตาเปตฺวา โสเธตฺวา


ปปฺโปเฏตฺวา อติหริตฺวา ยถาปญฺญตฺตํ ปญฺญาเปตพฺพํ
นิสีทนปจฺจตฺถรณํ เอกมนฺตํ โอตาเปตฺวา โสเธตฺวา ปปฺโปเฏตฺวา
อติหริตฺวา ยถาปญฺญตฺตํ ปญฺญาเปตพฺพํ เขฬมลฺลโก เอกมนฺตํ
โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺโพ
อปสฺเสนผลกํ เอกมนฺตํ โอตาเปตฺวา ปมชฺชิตฺวา อติหริตฺวา
ยถาฐาเน ฐเปตพฺพํ ปตฺตจีวรํ นิกฺขิปิตพฺพํ ปตฺตํ นิกฺขิปนฺเตน
เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ
วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพ น จ
อนนฺตรหิตาย ภูมิยา ปตฺโต นิกฺขิปิตพฺโพ จีวรํ นิกฺขิปนฺเตน
เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ
วา ปมชฺชิตฺวา ปารโต อนฺตํ โอรโต โภคํ กตฺวา จีวรํ
นิกฺขิปิตพฺพํ สเจ ปุรตฺถิมา สรขา วาตา วายนฺติ ปุรตฺถิมา
วาตปานา ถเกตพฺพา สเจ ปจฺฉิมา สรชา วาตา วายนฺติ
ปจฺฉิมา วาตปานา ถเกตพฺพา สเจ อุตฺตรา สรชา วาตา
วายนฺติ อุตฺตรา วาตปานา ถเกตพฺพา สเจ ทกฺขิณา สรชา
วาตา วายนฺติ ทกฺขิณา วาตปานา ถเกตพฺพา สเจ สีตกาโล
โหติ ทิวา วาตปานา วิวริตพฺพา รตฺตึ ถเกตพฺพา สเจ
อุณฺหกาโล โหติ ทิวา วาตปานา ถเกตพฺพา รตฺตึ วิวริตพฺพา
สเจ ปริเวณํ อุกฺลาปํ โหติ ปริเวณํ สมฺมชฺชิตพฺพํ สเจ
โกฏฺฐโก อุกฺลาโป โหติ โกฏฺฐโก สมฺมชฺชิตพฺโพ สเจ


อุปฏฺฐานสาลา อุกฺลาปา โหติ อุปฏฺฐานสาลา สมฺมชฺชิตพฺพา
สเจ อคฺคิสาลา อุกฺลาปา โหติ อคฺคิสาลา สมฺมชฺชิตพฺพา สเจ
วจฺจกุฏี อุกฺลาปา โหติ วจฺจกุฏี สมฺมชฺชิตพฺพา สเจ ปานียํ
น โหติ ปานียํ อุปฏฺฐาเปตพฺพํ สเจ ปริโภชนียํ น โหติ
ปริโภชนียํ อุปฏฺฐาเปตพฺพํ สเจ อาจมนกุมฺภิยา อุทกํ น โหติ
อาจมนกุมฺภิยา อุทกํ อาสิญฺจิตพฺพํ สเจ วุฑฺเฒน สทฺธึ เอกวิหาเร
วิหรติ น วุฑฺฒํ อนาปุจฺฉา อุทฺเทโส ทาตพฺโพ น
ปริปุจฺฉา ทาตพฺพา น สชฺฌาโย กาตพฺโพ น ธมฺโม
ภาสิตพฺโพ น ปทีโป กาตพฺโพ น ปทีโป วิชฺฌาเปตพฺโพ
น วาตปานา วิวริตพฺพา น วาตปานา ถเกตพฺพา สเจ
วุฑฺเฒน สทฺธึ เอกจงฺกเม จงฺกมติ เยน วุฑฺโฒ เตน
ปริวตฺติตพฺพํ น จ วุฑฺโฒ สงฺฆาฏิกณฺเณน ฆฏฺเฏตพฺโพ
อิทํ โข ภิกฺขเว ภิกฺขูนํ เสนาสนวตฺตํ ยถา ภิกฺขูหิ เสนาสเน
สมฺมา วตฺติตพฺพนฺติ
เตน โข ปน สมเยน ฉพฺพคฺคิยา ภิกฺขู ชนฺตาฆเร
เถเรหิ ภิกฺขูหิ นิวาริยมานา อนาทริยํ ปฏิจฺจ ปหูตํ กฏฺฐํ
อาโรเปตฺวา อคฺคึ ทตฺวา ทฺวารํ ถเกตฺวา ทฺวาเร นิสีทนฺติ เถรา
จ ภิกฺขู อุณฺหาภิตตฺตา ทฺวารํ อลภมานา มุจฺฉิตา ปปตนฺติ
เย เต ภิกฺขู อปฺปิจฺฉา เป เต อุชฺฌายนฺติ ขียนฺติ วิปาเจนฺติ



กถํ หิ นาม ฉพฺยคฺคิยา ภิกฺขู ชนฺตาฆเร เถเรหิ ภิกฺขูหิ
นิวาริยมานา อนาทริยํ ปฏิจฺจ ปหูตํ กฏฺฐํ อาโรเปตฺวา อคฺคึ
ทตฺวา ทฺวารํ ถเกตฺวา ทฺวาเร นิสีทิสฺสนฺติ เถรา จ ภิกฺขู
อุณฺหาภิตตฺตา ทฺวารํ อลภมานา มุจฺฉิตา ปปตนฺตีติ อถโข เต
ภิกฺขู ภควโต เอตมตฺถํ อาโรเจสุํ เป สจฺจํ กิร ภิกฺขเว
ฉพฺพคฺคิยา ภิกฺขู ขนฺตาฆเร เถเรหิ ภิกฺขูหิ นิวาริยมานา อนาทริยํ
ปฏิจฺจ ปหูตํ กฏฺฐํ อาโรเปตฺวา อคฺคึ ทตฺวา ทฺวารํ ถเกตฺวา
ทฺวาเร นิสีทนฺติ ภิกฺขู อุณฺหาภิตตฺตา ทฺวารํ อลภมานา
มุจฺฉิตา ปปตนฺตีติ สจฺจํ ภควาติ เป วิครหิตฺวา ธมฺมึ
กถํ กตฺวา ภิกฺขู อามนฺเตสิ น ภิกฺขเว ชนฺตาฆเร เถเรน
ภิกฺขุนา นิวาริยมาเนน อนาทริยํ ปฏิจฺจ ปหูตํ กฏฺฐํ อาโรเปตฺวา
อคฺคิ ทาตพฺโพ โย ทเทยฺย อาปตฺติ ทุกฺกฏสฺส น จ
ภิกฺขเว ทฺวารํ ถเกตฺวา ทฺวาเร นิสีทิตพฺพํ โย นิสีเทยฺย
อาปตฺติ ทุกฺกฏสฺส เตนหิ ภิกฺขเว ภิกฺขูนํ ชนตาฆรวตฺตํ
ปญฺญาเปสฺสามิ ยถา ภิกฺขูหิ ชนฺตาฆเร สมฺมา วตฺติตพฺพํ
โย ปฐมํ ชนฺตาฆรํ คจฺฉติ สเจ ฉาริกา อุสฺสนฺนา
โหติ ฉาริกา ฉฑฺเฑตพฺพา สเจ ชนฺตาฆรํ อุกฺลาปํ โหติ
ชนฺตาฆรํ สมฺมชฺชิตพฺพํ สเจ ปริภณฺฑํ อุกฺลาปํ โหติ ปริภณฺฑํ
สมฺมชฺชิตพฺพํ สเจ ปริเวณํ อุกฺลาปํ โหติ ปริเวณํ
สมฺมชฺชิตพฺพํ สเจ โกฏฺฐโก อุกฺลาโป โหติ โกฏฺฐโก



สมฺมชฺชิตพฺโพ สเจ ชนฺตาฆรสาลา อุกฺลาปา โหติ ชนฺตาฆรสาลา
สมฺมชฺชิตพฺพา จุณฺณํ สนฺเนตพฺพํ มตฺติกา เตเมตพฺพา
อุทกโทณิกาย อุทกํ อาสิญฺจิตพฺพํ ชนฺตาฆรํ ปวิสนฺเตน มตฺติกาย
มุขํ มกฺเขตฺวา ปุรโต จ ปจฺฉโต จ ปฏิจฺฉาเทตฺวา ชนฺตาฆรํ
ปวิสิตพฺพํ น เถเร ภิกฺขู อนุปขชฺช นิสีทิตพฺพํ น นวา ภิกฺขู
อาสเนน ปฏิพาหิตพฺพา สเจ อุสฺสหติ ชนฺตาฆเร เถรานํ
ภิกฺขูนํ ปริกมฺมํ กาตพฺพํ ชนฺตาฆรา นิกฺขมนฺเตน ชนฺตาฆรปีฐํ
อาทาย ปุรโต จ ปจฺฉโต จ ปฏิจฺฉาเทตฺวา ชนฺตาฆรา
นิกฺขมิตพฺพํ สเจ อุสฺสหติ อุทเกปิ เถรานํ ภิกฺขูนํ ปริกมฺมํ กาตพฺพํ
น เถรานํ ภิกฺขูนํ ปุรโตปิ นหายิตพฺพํ น อุปริโสเตปิ
นหายิตพฺพํ นหาเตน อุตฺตรนฺเตน โอตรนฺตานํ มคฺโค ทาตพฺโพ
โย ปจฺฉา ชนฺตาฆรา นิกฺขมติ สเจ ชนฺตาฆรํ จิกฺขลฺลํ
โหติ โธวิตพฺพํ มตฺติกาโทณิกํ โธวิตฺวา ชนฺตาฆรปีฐํ
ปฏิสาเมตฺวา อคฺคึ วิชฺฌาเปตฺวา ทฺวารํ ถเกตฺวา ปกฺกมิตพฺพํ อิทํ
โข ภิกฺขเว ภิกฺขูนํ ชนฺตาฆรวตฺตํ ยถา ภิกฺขูหิ ชนฺตาฆเร
สมฺมา วตฺติตพฺพนฺติ
เตน โข ปน สมเยน อญฺญตโร ภิกฺขุ พฺราหฺมณชาติโก
วจฺจํ กตฺวา น อิจฺฉติ อาจเมตุํ โก อิมํ วสลํ



ทุคฺคนฺธํ อามสิสฺสตีติ ตสฺส วจฺจมคฺเค กิมิ สณฺฐาสิ อถโข
โส ภิกฺขุ ภิกฺขูนํ เอตมตฺถํ อาโรเจสิ กึ ปน ตฺวํ อาวุโส
วจฺจํ กตฺวา น อาจเมสีติ เอวมาวุโสติ เย เต ภิกฺขู
อปฺปิจฺฉา เป เต อุชฺฌายนฺติ ขียนฺติ วิปาเจนฺติ กถํ หิ
นาม ภิกฺขุ วจฺจํ กตฺวา น อาจมิสฺสตีติ อถโข เต ภิกฺขู
ภควโต เอตมตฺถํ อาโรเจสุํ เป สจฺจํ กิร ตฺวํ ภิกฺขุ วจฺจํ
กตฺวา น อาจเมสีติ สจฺจํ ภควาติ เป วิครหิตฺวา ธมฺมึ
กถํ กตฺวา ภิกฺขู อามนฺเตสิ น ภิกฺขเว วจฺจํ กตฺวา สติ
อุทเก น อาจเมตพฺพํ โย นาจเมยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู วจฺจกุฏิยา ยถาวุฑฺฒํ
วจฺจํ กโรนฺติ นวกา ภิกฺขู ปฐมตรํ อาคนฺตฺวา วจฺจิตา
อาคเมนฺติ เต วจฺจํ สนฺธาเรนฺตา มุจฺฉิตา ปปตนฺติ ภควโต
เอตมตฺถํ อาโรเจสุํ เป สจฺจํ กิร ภิกฺขเว ภิกฺขู วจฺจกุฏิยา
ยถาวุฑฺฒํ วจฺจํ กโรนฺติ นวกา ภิกฺขู ปฐมตรํ อาคนฺตฺวา
วจฺจิตา อาคเมนฺติ เต วจฺจํ สนฺธาเรนฺตา มุจฺฉิตา ปปตนฺตีติ
สจฺจํ ภควาติ เป น ภิกฺขเว วจฺจกุฏิยา ยถาวุฑฺฒํ วจฺโจ
กาตพฺโพ โย กเรยฺย อาปตฺติ ทุกฺกฏสฺส อนุชานามิ ภิกฺขเว
อาคตปฏิปาฏิยา วจฺจํ กาตุนฺติ
เตน โข ปน สมเยน ฉพฺพคฺคิยา ภิกฺขู อติสหสาปิ
วจฺจกุฏึ ปวิสนฺติ อุพฺภุชิตฺวาปิ ปวิสนฺติ นิตฺถุนนฺตาปิ วจฺจํ



กโรนฺติ ทนฺตกฏฺฐํ ขาทนฺตาปิ วจฺจํ กโรนฺติ พหิทฺธาปิ
วจฺจโทณิกาย วจฺจํ กโรนฺติ พหิทฺธาปิ ปสฺสาวโทณิกาย ปสฺสาวํ
กโรนฺติ ปสฺสาวโทณิกายปิ เขฬํ กโรนฺติ ผรุเสนปิ กฏฺเฐน
อวเลขนฺติ อวเลขนกฏฺฐมฺปิ วจฺจกูปมฺหิ ปาเตนฺติ อติสหสาปิ
นิกฺขมนฺติ อุพฺภุชิตฺวาปิ นิกฺขมนฺติ จปุจปุการกาปิ อาจเมนฺติ
อาจมนสราวเกปิ อุทกํ เสเสนฺติ เย เต ภิกฺขู อปฺปิจฺฉา เป
เต อุชฺฌายนฺติ ขียนฺติ วิปาเจนฺติ กถํ หิ นาม ฉพฺพคฺคิยา
ภิกฺขู อติสหสาปิ วจฺจกุฏึ ปวิสิสฺสนฺติ อุพฺภุชิตฺวาปิ
ปวิสิสฺสนฺติ นิตฺถุนนฺตาปิ วจฺจํ กริสฺสนฺติ ทนฺตกฏฺฐํ ขาทนฺตาปิ
วจฺจํ กริสฺสนฺติ พหิทฺธาปิ วจฺจโทณิกาย วจฺจํ กริสฺสนฺติ
พหิทฺธาปิ ปสฺสาวโทณิกาย ปสฺสาวํ กริสฺสนฺติ ปสฺสาวโทณิกายปิย
เขฬํ กริสฺสนฺติ ผรุเสนปิ กฏฺเฐน อวเลขิสฺสนฺติ อวเลขนกฏฺฐํปิ
วจฺจกูปมฺหิ ปาเตสฺสนฺติ อติสหสาปิ นิกฺขมิสฺสนฺติ อุพฺภุชิตฺวาปิ
นิกฺขมิสฺสนฺติ จปุจปุการกาปิ อาจเมสฺสนฺติ อาจมนสราวเกปิ
อุทกํ เสเสสฺสนฺตีติ อถโข เต ภิกฺขู ภควโต เอตมตฺถํ
อาโรเจสุํ เป สจฺจํ กิร ภิกฺขเว เป สจฺจํ ภควาติ เป
วิครหิตฺวา ธมฺมึ กถํ กตฺวา ภิกฺขู อามนฺเตสิ เตนหิ ภิกฺขเว
ภิกฺขูนํ วจฺจกุฏีวตฺตํ ปญฺญาเปสฺสามิ ยถา ภิกฺขูหิ วจฺจกุฏิยา
สมฺมา วตฺติตพฺพํ



โย วจฺจกุฏึ คจฺฉติ เตน พหิฏฺฐิเตน อุกฺกาสิตพฺพํ
อนฺโต นิสินฺเนนปิ อุกฺกาสิตพฺพํ จีวรวํเส วา จีวรรชฺชุยา วา
จีวรํ นิกฺขิปิตฺวา สาธุกํ อตรมาเนน วจฺจกุฏี ปวิสิตพฺพา
นาติสหสา ปวิสิตพฺพา น อุพฺภุชิตฺวา ปวิสิตพฺพา วจฺจปาทุกาย
ฐิเตน อุพฺภุชิตพฺพํ น นิตฺถุนนฺเตน วจฺโจ กาตพฺโพ น
ทนฺตกฏฺฐํ ขาทนฺเตน วจฺโจ กาตพฺโพ น พหิทฺธา วจฺจโทณิกาย
วจฺโจ กาตพฺโพ น พหิทฺธา ปสฺสาวโทณิกาย ปสฺสาโว กาตพฺโพ
น ปสฺสาวโทณิกาย เขโฬ กาตพฺโพ น ผรุเสน กฏฺเฐน
อวเลขิตพฺพํ น อวเลขนกฏฺฐํ วจฺจกูปมฺหิ ปาเตตพฺพํ
วจฺจปาทุกาย ฐิเตน ปฏิจฺฉาเทตพฺพํ นาติสหสา นิกฺขมิตพฺพํ น
อุพฺภุชิตฺวา นิกฺขมิตพฺพํ อาจมนปาทุกาย ฐิเตน อุพฺภุชิตพฺพํ น
จปุจปุการเกน อาจเมตพฺพํ น อาจมนสราวเก อุทกํ เสเสตพฺพํ
อาจมนปาทุกาย ฐิเตน ปฏิจฺฉาเทตพฺพํ สเจ วจฺจกุฏี อูหตา
โหติ โธวิตพฺพา สเจ อวเลขนปิฐโร ปูโร โหติ อวเลขนกฏฺฐํ
ฉฑฺเฑตพฺพํ สเจ วจฺจกุฏี อุกฺลาปา โหติ วจฺจกุฏี
สมฺมชฺชิตพฺพา สเจ ปริภณฺฑํ อุกฺลาปํ โหติ ปริภณฺฑํ
สมฺมชฺชิตพฺพํ สเจ ปริเวณํ อุกฺลาปํ โหติ ปริเวณํ สมฺมชฺชิตพฺพํ
สเจ โกฏฺฐโก อุกฺลาโป โหติ โกฏฺฐโก สมฺมชฺชิตพฺโพ
สเจ อาจมนกุมฺภิยา อุทกํ น โหติ อาจมนกุมฺภิยา อุทกํ



อาสิญฺจิตพฺพํ อิทํ โข ภิกฺขเว ภิกฺขูนํ วจฺจกุฏีวตฺตํ ยถา
ภิกฺขูหิ วจฺจกุฏิยา สมฺมา วตฺติตพฺพนฺติ
เตน โข ปน สมเยน สทฺธิวิหาริกา อุปชฺฌาเยสุ น
สมฺมา วตฺตนฺติ เย เต ภิกฺขู อปฺปิจฺฉา เป เต
อุชฺฌายนฺติ ขียนฺติ วิปาเจนฺติ กถํ หิ นาม สทฺธิวิหาริกา อุปชฺฌาเยสุ
น สมฺมา วตฺติสฺสนฺตีติ อถโข เต ภิกฺขู ภควโต เอตมตฺถํ
อาโรเจสุํ เป สจฺจํ กิร ภิกฺขเว สทฺธิวิหาริกา อุปชฺฌาเยสุ
น สมฺมา วตฺตนฺตีติ สจฺจํ ภควาติ วิครหิ พุทฺโธ ภควา
กถํ หิ นาม ภิกฺขเว สทฺธิวิหาริกา อุปชฺฌาเยสุ น สมฺมา
วตฺติสฺสนฺติ เนตํ ภิกฺขเว อปฺปสนฺนานํ วา ปสาทาย เป
วิครหิตฺวา ธมฺมึ กถํ กตฺวา ภิกฺขู อามนฺเตสิ เตนหิ ภิกฺขเว
สทฺธิวิหาริกานํ อุปชฺฌาเยสุ วตฺตํ ปญฺญาเปสฺสามิ ยถา
สทฺธิวิหาริเกหิ อุปชฺฌาเยสุ สมฺมา วตฺติตพฺพํ
สทฺธิวิหาริเกน ภิกฺขเว อุปชฺฌายมฺหิ สมฺมา วตฺติตพฺพํ
ตตฺรายํ สมฺมาวตฺตนา กาลสฺเสว อุฏฺฐาย อุปาหนา โอมุญฺจิตฺวา
เอกํสํ อุตฺตราสงฺคํ กริตฺวา ทนฺตกฏฺฐํ ทาตพฺพํ มุโขทกํ ทาตพฺพํ
อาสนํ ปญฺญาเปตพฺพํ สเจ ยาคุ โหติ ภาชนํ โธวิตฺวา ยาคุ
อุปนาเมตพฺพา ยาคค ปีตสฺส อุทกํ ทตฺวา ภาชนํ ปฏิคฺคเหตฺวา
นีจํ กตฺวา สาธุกํ อปริฆํสนฺเตน โธวิตฺวา ปฏิสาเมตพฺพํ
อุปชฺฌายมฺหิ วุฏฺฐิเต อาสนํ อุทฺธริตพฺพํ สเจ โส เทโส อุกฺลาโป


โหติ โส เทโส สมฺมชฺชิตพฺโพ สเจ อุปชฺฌาโย คามํ
ปวิสิตุกาโม โหติ นิวาสนํ ทาตพฺพํ ปฏินิวาสนํ ปฏิคฺคเหตพฺพํ
กายพนฺธนํ ทาตพฺพํ สคุณํ กตฺวา สงฺฆาฏิโย ทาตพฺพา โธวิตฺวา
ปตฺโต สอุทโก ทาตพฺโพ สเจ อุปชฺฌาโย ปจฺฉาสมณํ อากงฺขติ
ติมณฺฑลํ ปฏิจฺฉาเทนฺเตน ปริมณฺฑลํ นิวาเสตฺวา กายพนฺธนํ
พนฺธิตฺวา สคุณํ กตฺวา สงฺฆาฏิโย ปารุปิตฺวา คณฺฐิกํ ปฏิมุญฺจิตฺวา
โธวิตฺวา ปตฺตํ คเหตฺวา อุปชฺฌายสฺส ปจฺฉาสมเณน โหตพฺพํ
นาติทูเร คนฺตพฺพํ นาจฺจาสนฺเน คนฺตพฺพํ ปตฺตปริยาปนฺนํ
ปฏิคฺคเหตพฺพํ น อุปชฺฌายสฺส ภณมานสฺส อนฺตรนฺตรา กถา
โอปาเตตพฺพา อุปชฺฌาโย อาปตฺติสามนฺตา ภณมาโน
นิวาเรตพฺโพ นิวตฺตนฺเตน ปฐมตรํ อาคนฺตฺวา อาสนํ ปญฺญาเปตพฺพํ
ปาโททกํ ปาทปีฐํ ปาทกถลิกํ อุปนิกฺขิปิตพฺพํ ปจฺจุคฺคนฺตฺวา
ปตฺตจีวรํ ปฏิคฺคเหตพฺพํ ปฏินิวาสนํ ทาตพฺพํ นิวาสนํ
ปฏิคฺคเหตพฺพํ สเจ จีวรํ สินฺนํ โหติ มุหุตฺตํ อุเณฺห โอตาเปตพฺพํ
น จ อุเณฺห จีวรํ นิทหิตพฺพํ จีวรํ สํหริตพฺพํ จีวรํ สํหรนฺเตน
จตุรงฺคุลํ กณฺณํ อุสฺสาเทตฺวา จีวรํ สํหริตพฺพํ มา มชฺเฌ
ภงฺโค อโหสีติ โอโภเค กายพนฺธนํ กาตพฺพํ สเจ ปิณฺฑปาโต
โหติ อุปชฺฌาโย จ ภุญฺชิตุกาโม โหติ อุทกํ ทตฺวา



ปิณฺฑปาโต อุปนาเมตพฺโพ อุปชฺฌาโย ปานีเยน ปุจฺฉิตพฺโพ
ภุตฺตาวิสฺส อุทกํ ทตฺวา ปตฺตํ ปฏิคฺคเหตฺวา นีจํ กตฺวา สาธุกํ
อปริฆํสนฺเตน โธวิตฺวา โวทกํ กตฺวา มุหุตฺตํ อุเณฺห โอตาเปตพฺโพ
น จ อุเณฺห ปตฺโต นิทหิตพฺโพ ปตฺตจีวรํ นิกฺขิปิตพฺพํ ปตฺตํ
นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน
เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพ
น จ อนนฺตรหิตาย ภูมิยา ปตฺโต นิกฺขิปิตพฺโพ จีวรํ นิกฺขิปนฺเตน
เอเกน หตฺเถน จีวรํ คเหตฺวา เอเกน หตฺเถน จีวรวํสํ วา
จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา
จีวรํ นิกฺขิปิตพฺพํ อุปชฺฌายมฺหิ วุฏฺฐิเต อาสนํ อุทฺธริตพฺพํ
ปาโททกํ ปาทปีฐํ ปาทกถลิกํ ปฏิสาเมตพฺพํ สเจ โส เทโส
อุกฺลาโป โหติ โส เทโส สมฺมชฺชิตพฺโพ สเจ อุปชฺฌาโย
นหายิตุกาโม โหติ นหานํ ปฏิยาเทตพฺพํ สเจ สีเตน อตฺโถ
โหติ สีตํ ปฏิยาเทตพฺพํ สเจ อุเณฺหน อตฺโถ โหติ อุณฺหํ
ปฏิยาเทตพฺพํ สเจ อุปชฺฌาโย ชนฺตาฆรํ ปวิสิตุกาโม โหติ
จุณฺณํ สนฺเนตพฺพํ มตฺติกา เตเมตพฺพา ชนฺตาฆรปีฐํ อาทาย
อุปชฺฌายสฺส ปิฏฺฐิโต ปิฏฺฐิโต คนฺตฺวา ชนฺตาฆรปีฐํ ทตฺวา จีวรํ
ปฏิคฺคเหตฺวา เอกมนฺตํ นิกฺขิปิตพฺพํ จุณฺณํ ทาตพฺพํ มตฺติกา
ทาตพฺพา สเจ อุสฺสหติ ชนฺตาฆรํ ปวิสิตพฺพํ ชนฺตาฆรํ
ปวิสนฺเตน มตฺติกาย มุขํ มกฺเขตฺวา ปุรโต จ ปจฺฉโต จ


ปฏิจฺฉาเทตฺวา ชนฺตาฆรํ ปวิสิตพฺพํ น เถเร ภิกฺขู อนูปขชฺช
นิสีทิตพฺพํ น นวา ภิกฺขู อาสเนน ปฏิพาหิตพฺพา ชนฺตาฆเร
อุปชฺฌายสฺส ปริกมฺมํ กาตพฺพํ ชนฺตาฆรา นิกฺขมนฺเตน
ชนฺตาฆรปีฐํ อาทาย ปุรโต จ ปจฺฉโต จ ปฏิจฺฉาเทตฺวา ชนฺตาฆรา
นิกฺขมิตพฺพํ อุทเกปิ อุปชฺฌายสฺส ปริกมฺมํ กาตพฺพํ นหาเตน
ปฐมตรํ อุตฺตริตฺวา อตฺตโน คตฺตํ โวทกํ กตฺวา นิวาเสตฺวา
อุปชฺฌายสฺส คตฺตโต อุทกํ ปมชฺชิตพฺพํ นิวาสนํ ทาตพฺพํ
สงฺฆาฏิ ทาตพฺพา ชนฺตาฆรปีฐํ อาทาย ปฐมตรํ อาคนฺตฺวา
อาสนํ ปญฺญาเปตพฺพํ ปาโททกํ ปาทปีฐํ ปาทกถลิกํ อุปนิกฺขิปิตพฺพํ
อุปชฺฌาโย ปานีเยน ปุจฺฉิตพฺโพ สเจ อุทฺทิสาเปตุกาโม โหติ
อุทฺทิสาเปตพฺโพ สเจ ปริปุจฺฉิตุกาโม โหติ ปริปุจฺฉิตพฺโพ
ยสฺมึ วิหาเร อุปชฺฌาโย วิหรติ สเจ โส วิหาโร อุกฺลาโป
โหติ สเจ อุสฺสหติ โสเธตพฺโพ วิหารํ โสเธนฺเตน ปฐมํ
ปตฺตจีวรํ นีหริตฺวา เอกมนฺตํ นิกฺขิปิตพฺพํ นิสีทนปจฺจตฺถรณํ
นีหริตฺวา เอกมนฺตํ นิกฺขิปิตพฺพํ ภิสิพิมฺโพหนํ นีหริตฺวา เอกมนฺตํ
นิกฺขิปิตพฺพํ มญฺโจ นีจํ กตฺวา สาธุกํ อปริฆํสนฺเตน อสงฺฆฏฺฏนฺเตน
กวาฏปิฏฺฐํ นีหริตฺวา เอกมนฺตํ นิกฺขิปิตพฺโพ ปีฐํ นีจํ
กตฺวา สาธุกํ อปริฆํสนฺเตน อสงฺฆฏฺฏนฺเตน กวาฏปิฏฺฐํ นีหริตฺวา
เอกมนฺตํ นิกฺขิปิตพฺพํ มญฺจปฏิปาทกา นีหริตฺวา เอกมนฺตํ
นิกฺขิปิตพฺพา เขฬมลฺลโก นีหริตฺวา เอกมนฺตํ นิกฺขิปิตพฺโพ


อปสฺเสนผลกํ นีหริตฺวา เอกมนฺตํ นิกฺขิปิตพฺพํ ภุมฺมตฺถรณํ
ยถาปญฺญตฺตํ สลฺลกฺเขตฺวา นีหริตฺวา เอกมนฺตํ นิกฺขิปิตพฺพํ สเจ
วิหาเร สนฺตานกํ โหติ อุลฺโลกา ปฐมํ โอหาเรตพฺพํ อาโลกสนฺธิกณฺณภาคา
ปมชฺชิตพฺพา สเจ เครุกปริกมฺมกตา ภิตฺติ
กณฺณกิตา โหติ โจฬกํ เตเมตฺวา ปีเฬตฺวา ปมชฺชิตพฺพา
สเจ กาฬวณฺณกตา ภูมิ กณฺณกิตา โหติ โจฬกํ เตเมตฺวา
ปีเฬตฺวา ปมชฺชิตพฺพา สเจ อกตา โหติ ภูมิ อุทเกน
ปริปฺโผสิตฺวา สมฺมชฺชิตพฺพา มา วิหาโร รเชน อูหญฺญีติ
สงฺการํ วิจินิตฺวา เอกมนฺตํ ฉฑฺเฑตพฺพํ ภุมฺมตฺถรณํ โอตาเปตฺวา
โสเธตฺวา ปปฺโปเฏตฺวา อติหริตฺวา ยถาปญฺญตฺตํ ปญฺญาเปตพฺพํ
มญฺจปฏิปาทกา โอตาเปตฺวา ปมชฺชิตฺวา อติหริตฺวา ยถาฐาเน
ฐเปตพฺพา มญฺโจ โอตาเปตฺวา โสเธตฺวา ปปฺโปเฏตฺวา นีจํ
กตฺวา สาธุกํ อปริฆํสนฺเตน อสงฺฆฏฺฏนฺเตน กวาฏปิฏฺฐํ อติหริตฺวา
ยถาปญฺญตฺตํ ปญฺญาเปตพฺโพ ปิฐํ โอตาเปตฺวา โสเธตฺวา
ปปฺโปเฏตฺวา นีจํ กตฺวา สาธุกํ อปริฆํสนฺเตน อสงฺฆฏฺฏนฺเตน
กวาฏปิฏฺฐํ อติหริตฺวา ยถาปญฺญตฺตํ ปญฺญาเปตพฺพํ ภิสิพิมฺโพหนํ
โอตาเปตฺวา โสเธตฺวา ปปฺโปเฏตฺวา อติหริตฺวา ยถาปญฺญตฺตํ
ปญฺญาเปตพฺพํ นิสีทนปจฺจตฺถรณํ โอตาเปตฺวา โสเธตฺวา
ปปฺโปเฏตฺวา อติหริตฺวา ยถาปญฺญตฺตํ ปญฺญาเปตพฺพํ เขฬมลฺลโก


โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺโพ อปสฺเสนผลกํ
โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพํ
ปตฺตจีวรํ นิกฺขิปิตพฺพํ ปตฺตํ นิกฺขิปนฺเตน เอเกน หตฺเถน ปตฺตํ
คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา
ปตฺโต นิกฺขิปิตพฺโพ น จ อนนฺตรหิตาย ภูมิยา ปตฺโต
นิกฺขิปิตพฺโพ จีวรํ นิกฺขิปนฺเตน เอเกน หตฺเถน จีวรํ คเหตฺวา
เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต
อนฺตํ โอรโต โภคํ กตฺวา จีวรํ นิกฺขิปิตพฺพํ สเจ ปุรตฺถิมา
สรชา วาตา วายนฺติ ปุรตฺถิมา วาตปานา ถเกตพฺพา สเจ
ปจฺฉิมา สรชา วาตา วายนฺติ ปจฺฉิมา วาตปานา ถเกตพฺพา
สเจ อุตฺตรา สรชา วาตา วายนฺติ อุตฺตรา วาตปานา ถเกตพฺพา
สเจ ทกฺขิณา สรชา วาตา วายนฺติ ทกฺขิณา วาตปานา ถเกตพฺพา
สเจ สีตกาโล โหติ ทิวา วาตปานา วิวริตพฺพา รตฺตึ ถเกตพฺพา
สเจ อุณฺหกาโล โหติ ทิวา วาตปานา ถเกตพฺพา รตฺตึ
วิวริตพฺพา สเจ ปริเวณํ อุกฺลาปํ โหติ ปริเวณํ สมฺมชฺชิตพฺพํ
สเจ โกฏฺฐโก อุกฺลาโป โหติ โกฏฺฐโก สมฺมชฺชิตพฺโพ สเจ
อุปฏฺฐานสาลา อุกฺลาปา โหติ อุปฏฺฐานสาลา สมฺมชฺชิตพฺพา
สเจ อคฺคิสาลา อุกฺลาปา โหติ อคฺคิสาลา สมฺมชฺชิตพฺพา สเจ
วจฺจกุฏี อุกฺลาปา โหติ วจฺจกุฏี สมฺมชฺชิตพฺพา สเจ ปานียํ
น โหติ ปานียํ อุปฏฺฐาเปตพฺพํ สเจ ปริโภชนียํ น โหติ


ปริโภชนียํ อุปฏฺฐาเปตพฺพํ สเจ อาจมนกุมฺภิยา อุทกํ น โหติ
อาจมนกุมฺภิยํ อุทกํ อาสิญฺจิตพฺพํ สเจ อุปชฺฌายสฺส อนภิรติ
อุปฺปนฺนา โหติ สทฺธิวิหาริเกน วูปกาเสตพฺโพ วูปกาสาเปตพฺโพ
ธมฺมกถา วาสฺส กาตพฺพา สเจ อุปชฺฌายสฺส กุกฺกุจฺจํ อุปฺปนฺนํ
โหติ สทฺธิวิหาริเกน วิโนเทตพฺพํ วิโนทาเปตพฺพํ ธมฺมกถา
วาสฺส กาตพฺพา สเจ อุปชฺฌายสฺส ทิฏฺฐิคตํ อุปฺปนฺนํ โหติ
สทฺธิวิหาริเกน วิเวเจตพฺพํ วิเวจาเปตพฺพํ ธมฺมกถา วาสฺส
กาตพฺพา สเจ อุปชฺฌาโย ครุธมฺมํ อชฺฌาปนฺโน โหติ
ปริวาสารโห สทฺธิวิหาริเกน อุสฺสุกฺกํ กาตพฺพํ กินฺติ นุ โข สงฺโฆ
อุปชฺฌายสฺส ปริวาสํ ทเทยฺยาติ สเจ อุปชฺฌาโย มูลาย
ปฏิกสฺสนารโห โหติ สทฺธิวิหาริเกน อุสฺสุกฺกํ กาตพฺพํ กินฺติ นุ โข
สงฺโฆ อุปชฺฌายํ มูลาย ปฏิกสฺเสยฺยาติ สเจ อุปชฺฌาโย
มานตฺตารโห โหติ สทฺธิวิหาริเกน อุสฺสุกฺกํ กาตพฺพํ กินฺติ นุ โข สงฺโฆ
อุปชฺฌายสฺส มานตฺตํ ทเทยฺยาติ สเจ อุปชฺฌาโย อพฺภานารโห
โหติ สทฺธิวิหาริเกน อุสฺสุกฺกํ กาตพฺพํ กินฺติ นุ โข สงฺโฆ
อุปชฺฌายํ อพฺเภยฺยาติ สเจ สงฺโฆ อุปชฺฌายสฺส กมฺมํ กตฺตุกาโม โหติ
ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ
วา สทฺธิวิหาริเกน อุสฺสุกฺกํ กาตพฺพํ กินฺติ นุ โข สงฺโฆ
อุปชฺฌายสฺส กมฺมํ น กเรยฺย ลหุกาย วา ปริณาเมยฺยาติ



กตํ วา ปนสฺส โหติ สงฺเฆน กมฺมํ ตชฺชนียํ วา นิยสฺสํ วา
ปพฺพาชนียํ วา ปฏิสารณียํ วา อุกฺเขปนียํ วา สทฺธิวิหาริเกน
อุสฺสุกฺกํ กาตพฺพํ กินฺติ นุ โข อุปชฺฌาโย สมฺมา วตฺเตยฺย
โลมํ ปาเตยฺย เนตฺถารํ วตฺเตยฺย สงฺโฆ ตํ กมฺมํ ปฏิปฺปสฺสมฺเภยฺยาติ
สเจ อุปชฺฌายสฺส จีวรํ โธวิตพฺพํ โหติ
สทฺธิวิหาริเกน โธวิตพฺพํ อุสฺสุกฺกํ วา กาตพฺพํ กินฺติ นุ โข
อุปชฺฌายสฺส จีวรํ โธวิเยถาติ สเจ อุปชฺฌายสฺส จีวรํ กาตพฺพํ
โหติ สทฺธิวิหาริเกน กาตพฺพํ อุสฺสุกฺกํ วา กาตพฺพํ กินฺติ นุ
โข อุปชฺฌายสฺส จีวรํ กริเยถาติ สเจ อุปชฺฌายสฺส รชนํ
ปจิตพฺพํ โหติ สทฺธิวิหาริเกน ปจิตพฺพํ อุสฺสุกฺกํ วา กาตพฺพํ
กินฺติ นุ โข อุปชฺฌายสฺส รชนํ ปจิเยถาติ สเจ อุปชฺฌายสฺส
จีวรํ รเชตพฺพํ โหติ สทฺธิวิหาริเกน รเชตพฺพํ อุสฺสุกฺกํ วา
กาตพฺพํ กินฺติ นุ โข อุปชฺฌายสฺส จีวรํ รชิเยถาติ จีวรํ
รเชนฺเตน สาธุกํ สมฺปริวตฺตกํ สมฺปริวตฺตกํ รเชตพฺพํ น จ
อจฺฉินฺเน เถเว ปกฺกมิตพฺพํ น อุปชฺฌายํ อนาปุจฺฉา เอกจฺจสฺส
ปตฺโต ทาตพฺโพ น เอกจฺจสฺส ปตฺโต ปฏิคฺคเหตพฺโพ น
เอกจฺจสฺส จีวรํ ทาตพฺพํ น เอกจฺจสฺส จีวรํ ปฏิคฺคเหตพฺพํ
น เอกจฺจสฺส ปริกฺขาโร ทาตพฺโพ น เอกจฺจสฺส ปริกฺขาโร
ปฏิคฺคเหตพฺโพ น เอกจฺจสฺส เกสา เฉเทตพฺพา น เอกจฺเจน



เกสา เฉทาเปตพฺพา น เอกจฺจสฺส ปริกมฺมํ กาตพฺพํ น
เอกจฺเจน ปริกมฺมํ การาเปตพฺพํ น เอกจฺจสฺส เวยฺยาวจฺโจ
กาตพฺโพ น เอกจฺเจน เวยฺยาวจฺโจ การาเปตพฺโพ น เอกจฺจสฺส
ปจฺฉาสมเณน โหตพฺพํ น เอกจฺโจ ปจฺฉาสมโณ อาทาตพฺโพ
น เอกจฺจสฺส ปิณฺฑปาโต นีหริตพฺโพ น เอกจฺเจน ปิณฺฑปาโต
นีหราเปตพฺโพ น อุปชฺฌายํ อนาปุจฺฉา คาโม ปวิสิตพฺโพ
น สุสานํ คนฺตพฺพํ น ทิสา ปกฺกมิตพฺพา สเจ อุปชฺฌาโย
คิลาโน โหติ ยาวชีวํ อุปฏฺฐาตพฺโพ วุฏฺฐานสฺส อาคเมตพฺพํ
อิทํ โข ภิกฺขเว สทฺธิวิหาริกานํ อุปชฺฌาเยสุ วตฺตํ ยถา
สทฺธิวิหาริเกหิ อุปชฺฌาเยสุ สมฺมา วตฺติตพฺพนฺติ
เตน โข ปน สมเยน อุปชฺฌายา สทฺธิวิหาริเกสุ น
สมฺมา วตฺตนฺติ เย เต ภิกฺขู อปฺปิจฺฉา เป เต อุชฺฌายนฺติ
ขียนฺติ วิปาเจนฺติ กถํ หิ นาม อุปชฺฌายา สทฺธิวิหาริเกสุ น
สมฺมา วตฺติสฺสนฺตีติ อถโข เต ภิกฺขู ภควโต เอตมตฺถํ
อาโรเจสุํ เป สจฺจํ กิร ภิกฺขเว อุปชฺฌายา สทฺธิวิหาริเกสุ
น สมฺมา วตฺตนฺตีติ สจฺจํ ภควาติ เป วิครหิตฺวา ธมฺมึ
กถํ กตฺวา ภิกฺขู อามนฺเตสิ เตนหิ ภิกฺขเว อุปชฺฌายานํ
สทฺธิวิหาริเกสุ วตฺตํ ปญฺญาเปสฺสามิ ยถา อุปชฺฌาเยหิ
สทฺธิวิหาริเกสุ สมฺมา วตฺติตพฺพํ
อุปชฺฌาเยน ภิกฺขเว สทฺธิวิหาริกมฺหิ สมฺมา วตฺติตพฺพํ


ตตฺรายํ สมฺมาวตฺตนา อุปชฺฌาเยน ภิกฺขเว สทฺธิวิหาริโก
สงฺคเหตพฺโพ อนุคฺคเหตพฺโพ อุทฺเทเสน ปริปุจฺฉาย โอวาเทน
อนุสาสนิยา สเจ อุปชฺฌายสฺส ปตฺโต โหติ สทฺธิวิหาริกสฺส
ปตฺโต น โหติ อุปชฺฌาเยน สทฺธิวิหาริกสฺส ปตฺโต ทาตพฺโพ
อุสฺสุกฺกํ วา กาตพฺพํ กินฺติ นุ โข สทฺธิวิหาริกสฺส ปตฺโต
อุปฺปชฺชิเยถาติ สเจ อุปชฺฌายสฺส จีวรํ โหติ สทฺธิวิหาริกสฺส
จีวรํ น โหติ อุปชฺฌาเยน สทฺธิวิหาริกสฺส จีวรํ ทาตพฺพํ
อุสฺสุกฺกํ วา กาตพฺพํ กินฺติ นุ โข สทฺธิวิหาริกสฺส จีวรํ
อุปฺปชฺชิเยถาติ สเจ อุปชฺฌายสฺส ปริกฺขาโร โหติ
สทฺธิวิหาริกสฺส ปริกฺขาโร น โหติ อุปชฺฌาเยน สทฺธิวิหาริกสฺส
ปริกฺขาโร ทาตพฺโพ อุสฺสุกฺกํ วา กาตพฺพํ กินฺติ นุ โข
สทฺธิวิหาริกสฺส ปริกฺขาโร อุปฺปชฺชิเยถาติ สเจ สทฺธิวิหาริโก
คิลาโน โหติ กาลสฺเสว อุฏฺฐาย ทนฺตกฏฺฐํ ทาตพฺพํ มุโขทกํ
ทาตพฺพํ อาสนํ ปญฺญาเปตพฺพํ สเจ ยาคุ โหติ ภาชนํ
โธวิตฺวา ยาคุ อุปนาเมตพฺพา ยาคค ปีตสฺส อุทกํ ทตฺวา ภาชนํ
ปฏิคฺคเหตฺวา นีจํ กตฺวา สาธุกํ อปริฆํสนฺเตน โธวิตฺวา
ปฏิสาเมตพฺพํ สทฺธิวิหาริกมฺหิ วุฏฺฐิเต อาสนํ อุทฺธริตพฺพํ สเจ โส
เทโส อุกฺลาโป โหติ โส เทโส สมฺมชฺชิตพฺโพ สเจ
สทฺธิวิหาริโก คามํ ปวิสิตุกาโม โหติ นิวาสนํ ทาตพฺพํ ปฏินิวาสนํ
ปฏิคฺคเหตพฺพํ กายพนฺธนํ ทาตพฺพํ สคุณํ กตฺวา สงฺฆาฏิโย


ทาตพฺพา โธวิตฺวา ปตฺโต สอุทโก ทาตพฺโพ เอตฺตาวตา
นิวตฺติสฺสตีติ อาสนํ ปญฺญาเปตพฺพํ ปาโททกํ ปาทปีฐํ ปาทกถลิกํ
อุปนิกฺขิปิตพฺพํ ปจฺจุคฺคนฺตฺวา ปตฺตจีวรํ ปฏิคฺคเหตพฺพํ ปฏินิวาสนํ
ทาตพฺพํ นิวาสนํ ปฏิคฺคเหตพฺพํ สเจ จีวรํ สินฺนํ โหติ มุหุตฺตํ
อุเณฺห โอตาเปตพฺพํ น จ อุเณฺห จีวรํ นิทหิตพฺพํ จีวรํ สํหริตพฺพํ
จีวรํ สํหรนฺเตน จตุรงฺคุลํ กณฺณํ อุสฺสาเทตฺวา จีวรํ สํหริตพฺพํ
มา มชฺเฌ ภงฺโค อโหสีติ โอโภเค กายพนฺธนํ กาตพฺพํ
สเจ ปิณฺฑปาโต โหติ สทฺธิวิหาริโก จ ภุญฺชิตุกาโม โหติ
อุทกํ ทตฺวา ปิณฺฑปาโต อุปนาเมตพฺโพ สทฺธิวิหาริโก ปานีเยน
ปุจฺฉิตพฺโพ ภุตฺตาวิสฺส อุทกํ ทตฺวา ปตฺตํ ปฏิคฺคเหตฺวา นีจํ
กตฺวา สาธุกํ อปริฆํสนฺเตน โธวิตฺวา โวทกํ กตฺวา มุหุตฺตํ อุเณฺห
โอตาเปตพฺโพ น จ อุเณฺห ปตฺโต นิทหิตพฺโพ ปตฺตจีวรํ
นิกฺขิปิตพฺพํ ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา
เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา
ปตฺโต นิกฺขิปิตพฺโพ น จ อนนฺตรหิตาย ภูมิยา ปตฺโต
นิกฺขิปิตพฺโพ จีวรํ นิกฺขิปนฺเตน เอเกน หตฺเถน จีวรํ คเหตฺวา
เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต
อนฺตํ โอรโต โภคํ กตฺวา จีวรํ นิกฺขิปิตพฺพํ สทฺธิวิหาริกมฺหิ
วุฏฺฐิเต อาสนํ อุทฺธริตพฺพํ ปาโททกํ ปาทปีฐํ ปาทกถลิกํ
ปฏิสาเมตพฺพํ สเจ โส เทโส อุกฺลาโป โหติ โส เทโส


สมฺมชฺชิตพฺโพ สเจ สทฺธิวิหาริโก นหายิตุกาโม โหติ นหานํ
ปฏิยาเทตพฺพํ สเจ สีเตน อตฺโถ โหติ สีตํ ปฏิยาเทตพฺพํ
สเจ อุเณฺหน อตฺโถ โหติ อุณฺหํ ปฏิยาเทตพฺพํ สเจ
สทฺธิวิหาริโก ชนฺตาฆรํ ปวิสิตุกาโม โหติ จุณฺณํ สนฺเนตพฺพํ
มตฺติกา เตเมตพฺพา ชนฺตาฆรปีฐํ อาทาย คนฺตฺวา ชนฺตาฆรปิฐํ
ทตฺวา จีวรํ ปฏิคฺคเหตฺวา เอกมนฺตํ นิกฺขิปิตพฺพํ จุณฺณํ ทาตพฺพํ
มตฺติกา ทาตพฺพา สเจ อุสฺสหติ ชนฺตาฆรํ ปวิสิตพฺพํ ชนฺตาฆรํ
ปวิสนฺเตน มตฺติกาย มุขํ มกฺเขตฺวา ปุรโต จ ปจฺฉโต จ
ปฏิจฺฉาเทตฺวา ชนฺตาฆรํ ปวิสิตพฺพํ น เถเร ภิกฺขู อนูปขชฺช
นิสีทิตพฺพํ น นวา ภิกฺขู อาสเนน ปฏิพาหิตพฺพา ชนฺตาฆเร
สทฺธิวิหาริกสฺส ปริกมฺมํ ทาตพฺพํ ชนฺตาฆรํ นิกฺขมนฺเตน
ชนฺตาฆรปีฐํ อาทาย ปุรโต จ ปจฺฉโต จ ปฏิจฺฉาเทตฺวา ชนฺตาฆรา
นิกฺขมิตพฺพํ อุทเกปิ สทฺธิวิหาริกสฺส ปริกมฺมํ กาตพฺพํ นหาเตน
ปฐมตรํ อุตฺตริตฺวา อตฺตโน คตฺตํ โวทกํ กตฺวา นิวาเสตฺวา
สทฺธิวิหาริกสฺส คตฺตโต อุทกํ ปมชฺชิตพฺพํ นิวาสนํ ทาตพฺพํ
สงฺฆาฏิ ทาตพฺพา ชนฺตาฆรปีฐํ อาทาย ปฐมตรํ อาคนฺตฺวา
อาสนํ ปญฺญาเปตพฺพํ ปาโททกํ ปาทปีฐํ ปาทกถลิกํ อุปนิกฺขิปิตพฺพํ
สทฺธิวิหาริโก ปานีเยน ปุจฺฉิตพฺโพ ยสฺมึ วิหาเร สทฺธิวิหาริโก
วิหรติ สเจ โส วิหาโร อุกฺลาโป โหติ สเจ
อุสฺสหติ โสเธตพฺโพ วิหารํ โสเธนฺเตน ปฐมํ ปตฺตจีวรํ



นีหริตฺวา เอกมนฺตํ นิกฺขิปิตพฺพํ เป สเจ อาจมนกุมฺภิยา
อุทกํ น โหติ อาจมนกุมฺภิยา อุทกํ อาสิญฺจิตพฺพํ สเจ
สทฺธิวิหาริกสฺส อนภิรติ อุปฺปนฺนา โหติ อุปชฺฌาเยน วูปกาเสตพฺโพ
วูปกาสาเปตพฺโพ ธมฺมกถา วาสฺส กาตพฺพา สเจ สทฺธิวิหาริกสฺส
กุกฺกุจฺจํ อุปฺปนฺนํ โหติ อุปชฺฌาเยน วิโนเทตพฺพํ วิโนทาเปตพฺพํ
ธมฺมกถา วาสฺส กาตพฺพา สเจ สทฺธิวิหาริกสฺส ทิฏฺฐิคตํ
อุปฺปนฺนํ โหติ อุปชฺฌาเยน วิเวเจตพฺพํ วิเวจาเปตพฺพํ ธมฺมกถา
วาสฺส กาตพฺพา สเจ สทฺธิวิหาริโก ครุธมฺมํ อชฺฌาปนฺโน
โหติ ปริวาสารโห อุปชฺฌาเยน อุสฺสุกฺกํ กาตพฺพํ กินฺติ
นุ โข สงฺโฆ สทฺธิวิหาริกสฺส ปริวาสํ ทเทยฺยาติ สเจ สทฺธิวิหาริโก
มูลาย ปฏิกสฺสนารโห โหติ อุปชฺฌาเยน อุสฺสุกฺกํ กาตพฺพํ
กินฺติ นุ โข สงฺโฆ สทฺธิวิหาริกํ มูลาย ปฏิกสฺเสยฺยาติ สเจ
สทฺธิวิหาริโก มานตฺตารโห โหติ อุปชฺฌาเยน อุสฺสุกฺกํ
กาตพฺพํ กินฺติ นุ โข สงฺโฆ สทฺธิวิหาริกสฺส มานตฺตํ ทเทยฺยาติ
สเจ สทฺธิวิหาริโก อพฺภานารโห โหติ อุปชฺฌาเยน อุสฺสุกฺกํ
กาตพฺพํ กินฺติ นุ โข สงฺโฆ สทฺธิวิหาริกํ อพฺเภยฺยาติ สเจ
สงฺโฆ สทฺธิวิหาริกสฺส กมฺมํ กตฺตุกาโม โหติ ตชฺชนียํ วา
นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา
อุปชฺฌาเยน อุสฺสุกฺกํ กาตพฺพํ กินฺติ นุ โข สงฺโฆ สทฺธิวิหาริกสฺส
กมฺมํ น กเรยฺย ลหุกาย วา ปริณาเมยฺยาติ กตํ วา


ปนสฺส โหติ สงฺเฆน กมฺมํ ตชฺชนียํ วา นิยสฺสํ วา ปพฺพาชนียํ
วา ปฏิสารณียํ วา อุกฺเขปนียํ วา อุปชฺฌาเยน อุสฺสุกฺกํ กาตพฺพํ
กินฺติ นุ โข สทฺธิวิหาริโก สมฺมา วตฺเตยฺย โลมํ ปาเตยฺย
เนตฺถารํ วตฺเตยฺย สงฺโฆ ตํ กมฺมํ ปฏิปฺปสฺสมฺเภยฺยาติ สเจ
สทฺธิวิหาริกสฺส จีวรํ โธวิตพฺพํ โหติ อุปชฺฌาเยน อาจิกฺขิตพฺพํ
เอวํ โธเวยฺยาสีติ อุสฺสุกฺกํ วา กาตพฺพํ กินฺติ นุ โข
สทฺธิวิหาริกสฺส จีวรํ โธวิเยถาติ สเจ สทฺธิวิหาริกสฺส จีวรํ
กาตพฺพํ โหติ อุปชฺฌาเยน อาจิกฺขิตพฺพํ เอวํ กเรยฺยาสีติ
อุสฺสุกฺกํ วา กาตพฺพํ กินฺติ นุ โข สทฺธิวิหาริกสฺส จีวรํ
กริเยถาติ สเจ สทฺธิวิหาริกสฺส รชนํ ปจิตพฺพํ โหติ อุปชฺฌาเยน
อาจิกฺขิตพฺพํ เอวํ ปเจยฺยาสีติ อุสฺสุกฺกํ วา กาตพฺพํ กินฺติ
นุ โข สทฺธิวิหาริกสฺส รชนํ ปจิเยถาติ สเจ สทฺธิวิหาริกสฺส
จีวรํ รเชตพฺพํ โหติ อุปชฺฌาเยน อาจิกฺขิตพฺพํ เอวํ รเชยฺยาสีติ
อุสฺสุกฺกํ วา กาตพฺพํ กินฺติ นุ โข สทฺธิวิหาริกสฺส จีวรํ
รชิเยถาติ จีวรํ รเชนฺเตน สาธุกํ สมฺปริวตฺตกํ สมฺปริวตฺตกํ
รเชตพฺพํ น จ อจฺฉินฺเน เถเว ปกฺกมิตพฺพํ สเจ สทฺธิวิหาริโก
คิลาโน โหติ ยาวชีวํ อุปฏฺฐาตพฺโพ วุฏฺฐานสฺส อาคเมตพฺพํ
อิทํ โข ภิกฺขเว อุปชฺฌายานํ สทฺธิวิหาริเกสุ วตฺตํ ยถา
อุปชฺฌาเยหิ สทฺธิวิหาริเกสุ สมฺมา วตฺติตพฺพนฺติ


ทุติยภาณวารํ นิฏฺฐิตํ
เตน โข ปน สมเยน อนฺเตวาสิกา อาจริเยสุ
น สมฺมา วตฺตนฺติ เย เต ภิกฺขู อปฺปิจฺฉา เป เต
อุชฺฌายนฺติ ขียนฺติ วิปาเจนฺติ กถํ หิ นาม อนฺเตวาสิกา
อาจริเยสุ น สมฺมา วตฺติสฺสนฺตีติ อถโข เต ภิกฺขู ภควโต
เอตมตฺถํ อาโรเจสุํ เป สจฺจํ กิร ภิกฺขเว อนฺเตวาสิกา
อาจริเยสุ น สมฺมา วตฺตนฺตีติ สจฺจํ ภควาติ เป วิครหิตฺวา
ธมฺมึ กถํ กตฺวา ภิกฺขู อามนฺเตสิ เตนหิ ภิกฺขเว อนฺเตวาสิกานํ
ภิกฺขูนํ อาจริเยสุ วตฺตํ ปญฺญาเปสฺสามิ ยถา อนฺเตวาสิเกหิ
ภิกฺขูหิ อาจริเยสุ สมฺมา วตฺติตพฺพํ
อนฺเตวาสิเกน ภิกฺขเว อาจริยมฺหิ สมฺมา วตฺติตพฺพํ
ตตฺรายํ สมฺมาวตฺตนา กาลสฺเสว อุฏฺฐาย อุปาหนา โอมุญฺจิตฺวา
เอกํสํ อุตฺตราสงฺคํ กริตฺวา ทนฺตกฏฺฐํ ทาตพฺพํ มุโขทกํ ทาตพฺพํ
อาสนํ ปญฺญาเปตพฺพํ สเจ ยาคุ โหติ ภาชนํ โธวิตฺวา ยาคุ
อุปนาเมตพฺพา ยาคค ปีตสฺส อุทกํ ทตฺวา ภาชนํ ปฏิคฺคเหตฺวา
นีจํ กตฺวา สาธุกํ อปริฆํสนฺเตน โธวิตฺวา ปฏิสาเมตพฺพํ อาจริยมฺหิ
วุฏฺฐิเต อาสนํ อุทฺธริตพฺพํ สเจ โส เทโส อุกฺลาโป โหติ
โส เทโส สมฺมชฺชิตพฺโพ สเจ อาจริโย คามํ ปวิสิตุกาโม
โหติ นิวาสนํ ทาตพฺพํ ปฏินิวาสนํ ปฏิคฺคเหตพฺพํ กายพนฺธนํ
ทาตพฺพํ สคุณํ กตฺวา สงฺฆาฏิโย ทาตพฺพา โธวิตฺวา


ปตฺโต สอุทโก ทาตพฺโพ สเจ อาจริโย ปจฺฉาสมณํ อากงฺขติ
ติมณฺฑลํ ปฏิจฺฉาเทนฺเตน ปริมณฺฑลํ นิวาเสตฺวา กายพนฺธนํ
พนฺธิตฺวา สคุณํ กตฺวา สงฺฆาฏิโย ปารุปิตฺวา คณฺฐิกํ ปฏิมุญฺจิตฺวา
โธวิตฺวา ปตฺตํ คเหตฺวา อาจริยสฺส ปจฺฉาสมเณน โหตพฺพํ
นาติทูเร คนฺตพฺพํ นาจฺจาสนฺเน คนฺตพฺพํ ปตฺตปริยาปนฺนํ
ปฏิคฺคเหตพฺพํ น อาจริยสฺส ภณมานสฺส อนฺตรนฺตรา กถา
โอปาเตตพฺพา อาจริโย อาปตฺติสามนฺตา ภณมาโน นิวาเรตพฺโพ
นิวตฺตนฺเตน ปฐมตรํ อาคนฺตฺวา อาสนํ ปญฺญาเปตพฺพํ ปาโททกํ
ปาทปีฐํ ปาทกถลิกํ อุปนิกฺขิปิตพฺพํ ปจฺจุคฺคนฺตฺวา ปตฺตจีวรํ
ปฏิคฺคเหตพฺพํ ปฏินิวาสนํ ทาตพฺพํ นิวาสนํ ปฏิคฺคเหตพฺพํ
สเจ จีวรํ สินฺนํ โหติ มุหุตฺตํ อุเณฺห โอตาเปตพฺพํ น จ
อุเณฺห จีวรํ นิทหิตพฺพํ จีวรํ สํหริตพฺพํ จีวรํ สํหรนฺเตน
จตุรงฺคุลํ กณฺณํ อุสฺสาเทตฺวา จีวรํ สํหริตพฺพํ มา มชฺเฌ
ภงฺโค อโหสีติ โอโภเค กายพนฺธนํ กาตพฺพํ สเจ ปิณฺฑปาโต
โหติ อาจริโย จ ภุญฺชิตุกาโม โหติ อุทกํ ทตฺวา ปิณฺฑปาโต
อุปนาเมตพฺโพ อาจริโย ปานีเยน ปุจฺฉิตพฺโพ ภุตฺตาวิสฺส
อุทกํ ทตฺวา ปตฺตํ ปฏิคฺคเหตฺวา นีจํ กตฺวา สาธุกํ อปริฆํสนฺเตน
โธวิตฺวา โวทกํ กตฺวา มุหุตฺตํ อุเณฺห โอตาเปตพฺโพ น
จ อุเณฺห ปตฺโต นิทหิตพฺโพ ปตฺตจีวรํ นิกฺขิปิตพฺพํ ปตฺตํ
นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน



เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพ
น จ อนนฺตรหิตาย ภูมิยา ปตฺโต นิกฺขิปิตพฺโพ จีวรํ นิกฺขิปนฺเตน
เอเกน หตฺเถน จีวรํ คเหตฺวา เอเกน หตฺเถน จีวรวํสํ วา
จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา
จีวรํ นิกฺขิปิตพฺพํ อาจริยมฺหิ วุฏฺฐิเต อาสนํ อุทฺธริตพฺพํ
ปาโททกํ ปาทปีฐํ ปาทกถลิกํ ปฏิสาเมตพฺพํ สเจ โส เทโส
อุกฺลาโป โหติ โส เทโส สมฺมชฺชิตพฺโพ สเจ อาจริโย
นหายิตุกาโม โหติ นหานํ ปฏิยาเทตพฺพํ สเจ สีเตน อตฺโถ
โหติ สีตํ ปฏิยาเทตพฺพํ สเจ อุเณฺหน อตฺโถ โหติ อุณฺหํ
ปฏิยาเทตพฺพํ สเจ อาจริโย ชนฺตาฆรํ ปวิสิตุกาโม โหติ
จุณฺณํ สนฺเนตพฺพํ มตฺติกา เตเมตพฺพา ชนฺตาฆรปีฐํ อาทาย
อาจริยสฺส ปิฏฺฐิโต ปิฏฺฐิโต คนฺตฺวา ชนฺตาฆรปีฐํ ทตฺวา จีวรํ
ปฏิคฺคเหตฺวา เอกมนฺตํ นิกฺขิปิตพฺพํ จุณฺณํ ทาตพฺพํ มตฺติกา
ทาตพฺพา สเจ อุสฺสหติ ชนฺตาฆรํ ปวิสิตพฺพํ ชนฺตาฆรํ
ปวิสนฺเตน มตฺติกาย มุขํ มกฺเขตฺวา ปุรโต จ ปจฺฉโต จ
ปฏิจฺฉาเทตฺวา ชนฺตาฆรํ ปวิสิตพฺพํ น เถเร ภิกฺขู อนุปขชฺช
นิสีทิตพฺพํ น นวา ภิกฺขู อาสเนน ปฏิพาหิตพฺพา ชนฺตาฆเร
อาจริยสฺส ปริกมฺมํ กาตพฺพํ ชนฺตาฆรา นิกฺขมนฺเตน ชนฺตาฆรปีฐํ
อาทาย ปุรโต จ ปจฺฉโต จ ปฏิจฺฉาเทตฺวา ชนฺตาฆรา นิกฺขมิตพฺพํ
อุทเกปิ อาจริยสฺส ปริกมฺมํ กาตพฺพํ นหาเตน ปฐมตรํ อุตฺตริตฺวา


อตฺตโน คตฺตํ โวทกํ กตฺวา นิวาเสตฺวา อาจริยสฺส คตฺตโต
อุทกํ ปมชฺชิตพฺพํ นิวาสนํ ทาตพฺพํ สงฺฆาฏิ ทาตพฺพา
ชนฺตาฆรปีฐํ อาทาย ปฐมตรํ อาคนฺตฺวา อาสนํ ปญฺญาเปตพฺพํ
ปาโททกํ ปาทปีฐํ ปาทกถลิกํ อุปนิกฺขิปิตพฺพํ อาจริโย ปานีเยน
ปุจฺฉิตพฺโพ สเจ อุทฺทิสาเปตุกาโม โหติ อุทฺทิสาเปตพฺโพ
สเจ ปริปุจฺฉิตุกาโม โหติ ปริปุจฺฉิตพฺโพ ยสฺมึ วิหาเร อาจริโย
วิหรติ สเจ โส วิหาโร อุกฺลาโป โหติ สเจ อุสฺสหติ
โสเธตพฺโพ วิหารํ โสเธนฺเตน ปฐมํ ปตฺตจีวรํ นีหริตฺวา
เอกมนฺตํ นิกฺขิปิตพฺพํ นิสีทนปจฺจตฺถรณํ นีหริตฺวา เอกมนฺตํ
นิกฺขิปิตพฺพํ ภิสิพิมฺโพหนํ นีหริตฺวา เอกมนฺตํ นิกฺขิปิตพฺพํ มญฺโจ
นีจํ กตฺวา สาธุกํ อปริฆํสนฺเตน อสงฺฆฏฺฏนฺเตน กวาฏปิฏฺฐํ
นีหริตฺวา เอกมนฺตํ นิกฺขิปิตพฺโพ ปีฐํ นีจํ กตฺวา สาธุกํ
อปริฆํสนฺเตน อสงฺฆฏฺฏนฺเตน กวาฏปิฏฺฐํ นีหริตฺวา เอกมนฺตํ
นิกฺขิปิตพฺพํ มญฺจปฏิปาทกา นีหริตฺวา เอกมนฺตํ นิกฺขิปิตพฺพา
เขฬมลฺลโก นีหริตฺวา เอกมนฺตํ นิกฺขิปิตพฺโพ อปสฺเสนผลกํ
นีหริตฺวา เอกมนฺตํ นิกฺขิปิตพฺพํ ภุมฺมตฺถรณํ ยถาปญฺญตฺตํ
สลฺลกฺเขตฺวา นีหริตฺวา เอกมนฺตํ นิกฺขิปิตพฺพํ สเจ วิหาเร
สนฺตานกํ โหติ อุลฺโลกา ปฐมํ โอหาเรตพฺพํ อาโลกสนฺธิกณฺณภาคา
ปมชฺชิตพฺพา สเจ เครุกปริกมฺมกตา ภิตฺติ กณฺณกิตา
โหติ โจฬกํ เตเมตฺวา ปีเฬตฺวา ปมชฺชิตพฺพา สเจ


กาฬวณฺณกตา ภูมิ กณฺณกิตา โหติ โจฬกํ เตเมตฺวา ปีเฬตฺวา
ปมชฺชิตพฺพา สเจ อกตา โหติ ภูมิ อุทเกน ปริปฺโผเสตฺวา
สมฺมชฺชิตพฺพา มา วิหาโร รเชน อูหญฺญีติ สงฺการํ วิจินิตฺวา
เอกมนฺตํ ฉฑฺเฑตพฺพํ ภุมฺมตฺถรณํ โอตาเปตฺวา โสเธตฺวา
ปปฺโปเฏตฺวา อติหริตฺวา ยถาปญฺญตฺตํ ปญฺญาเปตพฺพํ มญฺจปฏิปาทกา
โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพา
มญฺโจ โอตาเปตฺวา โสเธตฺวา ปปฺโปเฏตฺวา นีจํ กตฺวา สาธุกํ
อปริฆํสนฺเตน อสงฺฆฏฺฏนฺเตน กวาฏปิฏฺฐํ อติหริตฺวา ยถาปญฺญตฺตํ
ปญฺญาเปตพฺโพ ปีฐํ โอตาเปตฺวา โสเธตฺวา ปปฺโปเฏตฺวา นีจํ
กตฺวา สาธุกํ อปริฆํสนฺเตน อสงฺฆฏฺฏนฺเตน กวาฏปิฏฺฐํ อติหริตฺวา
ยถาปญฺญตฺตํ ปญฺญาเปตพฺพํ ภิสิพิมฺโพหนํ โอตาเปตฺวา โสเธตฺวา
ปปฺโปเฏตฺวา อติหริตฺวา ยถาปญฺญตฺตํ ปญฺญาเปตพฺพํ นิสีทนปจฺจตฺถรณํ
โอตาเปตฺวา โสเธตฺวา ปปฺโปเฏตฺวา อติหริตฺวา
ยถาปญฺญตฺตํ ปญฺญาเปตพฺพํ เขฬมลฺลโก โอตาเปตฺวา ปมชฺชิตฺวา
อติหริตฺวา ยถาฐาเน ฐเปตพฺโพ อปสฺเสนผลกํ โอตาเปตฺวา
ปมชฺชิตฺวา อติหริตฺวา ยถาฐาเน ฐเปตพฺพํ ปตฺตจีวรํ นิกฺขิปิตพฺพํ
ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน
เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพ
น จ อนนฺตรหิตาย ภูมิยา ปตฺโต นิกฺขิปิตพฺโพ จีวรํ นิกฺขิปนฺเตน
เอเกน หตฺเถน จีวรํ คเหตฺวา เอเกน หตฺเถน จีวรวํสํ วา


จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา
จีวรํ นิกฺขิปิตพฺพํ สเจ ปุรตฺถิมา สรชา วาตา วายนฺติ ปุรตฺถิมา
วาตปานา ถเกตพฺพา สเจ ปจฺฉิมา สรชา วาตา วายนฺติ
ปจฺฉิมา วาตปานา ถเกตพฺพา สเจ อุตฺตรา สรชา วาตา
วายนฺติ อุตฺตรา วาตปานา ถเกตพฺพา สเจ ทกฺขิณา สรชา
วาตา วายนฺติ ทกฺขิณา วาตปานา ถเกตพฺพา สเจ สีตกาโล
โหติ ทิวา วาตปานา วิวริตพฺพา รตฺตึ ถเกตพฺพา สเจ
อุณฺหกาโล โหติ ทิวา วาตปานา ถเกตพฺพา รตฺตึ วิวริตพฺพา
สเจ ปริเวณํ อุกฺลาปํ โหติ ปริเวณํ สมฺมชฺชิตพฺพํ สเจ
โกฏฺฐโก อุกฺลาโป โหติ โกฏฺฐโก สมฺมชฺชิตพฺโพ สเจ
อุปฏฺฐานสาลา อุกฺลาปา โหติ อุปฏฺฐานสาลา สมฺมชฺชิตพฺพา
สเจ อคฺคิสาลา อุกฺลาปา โหติ อคฺคิสาลา สมฺมชฺชิตพฺพา
สเจ วจฺจกุฏี อุกฺลาปา โหติ วจฺจกุฏี สมฺมชฺชิตพฺพา สเจ
ปานียํ น โหติ ปานียํ อุปฏฺฐาเปตพฺพํ สเจ ปริโภชนียํ น
โหติ ปริโภชนียํ อุปฏฺฐาเปตพฺพํ สเจ อาจมนกุมฺภิยา อุทกํ
น โหติ อาจมนกุมฺภิยา อุทกํ อาสิญฺจิตพฺพํ สเจ อาจริยสฺส
อนภิรติ อุปฺปนฺนา โหติ อนฺเตวาสิเกน วูปกาเสตพฺโพ
วูปกาสาเปตพฺโพ ธมฺมกถา วาสฺส กาตพฺพา สเจ อาจริยสฺส กุกฺกุจฺจํ
อุปฺปนฺนํ โหติ อนฺเตวาสิเกน วิโนเทตพฺพํ วิโนทาเปตพฺพํ
ธมฺมกถา วาสฺส กาตพฺพํ สเจ อาจริยสฺส ทิฏฺฐิคตํ อุปฺปนฺนํ


โหติ อนฺเตวาสิเกน วิเวเจตพฺพํ วิเวจาเปตพฺพํ ธมฺมกถา วาสฺส
กาตพฺพา สเจ อาจริโย ครุธมฺมํ อชฺฌาปนฺโน โหติ ปริวาสารโห
อนฺเตวาสิเกน อุสฺสุกฺกํ กาตพฺพํ กินฺติ นุ โข สงฺโฆ อาจริยสฺส
ปริวาสํ ทเทยฺยาติ สเจ อาจริโย มูลาย ปฏิกสฺสนารโห โหติ
อนฺเตวาสิเกน อุสฺสุกฺกํ กาตพฺพํ กินฺติ นุ โข สงฺโฆ อาจริยํ
มูลาย ปฏิกสฺเสยฺยาติ สเจ อาจริโย มานตฺตารโห โหติ
อนฺเตวาสิเกน อุสฺสุกฺกํ กาตพฺพํ กินฺติ นุ โข สงฺโฆ อาจริยสฺส
มานตฺตํ ทเทยฺยาติ สเจ อาจริโย อพฺภานารโห โหติ อนฺเตวาสิเกน
อุสฺสุกฺกํ กาตพฺพํ กินฺติ นุ โข สงฺโฆ อาจริยํ อพฺเภยฺยาติ
สเจ สงฺโฆ อาจริยสฺส กมฺมํ กตฺตุกาโม โหติ ตชฺชนียํ วา
นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา
อนฺเตวาสิเกน อุสฺสุกฺกํ กาตพฺพํ กินฺติ นุ โข สงฺโฆ อาจริยสฺส
กมฺมํ น กเรยฺย ลหุกาย วา ปริณาเมยฺยาติ กตํ วา
ปนสฺส โหติ สงฺเฆน กมฺมํ ตชฺชนียํ วา นิยสฺสํ วา ปพฺพาชนียํ
วา ปฏิสารณียํ วา อุกฺเขปนียํ วา อนฺเตวาสิเกน อุสฺสุกฺกํ
กาตพฺพํ กินฺติ นุ โข อาจริโย สมฺมา วตฺเตยฺย โลมํ ปาเตยฺย
เนตฺถารํ วตฺเตยฺย สงฺโฆ ตํ กมฺมํ ปฏิปฺปสฺสมฺเภยฺยาติ สเจ
อาจริยสฺส จีวรํ โธวิตพฺพํ โหติ อนฺเตวาสิเกน โธวิตพฺพํ
อุสฺสุกฺกํ วา กาตพฺพํ กินฺติ นุ โข อาจริยสฺส จีวรํ โธวิเยถาติ
สเจ อาจริยสฺส จีวรํ กาตพฺพํ โหติ อนฺเตวาสิเกน กาตพฺพํ


อุสฺสุกฺกํ วา กาตพฺพํ กินฺติ นุ โข อาจริยสฺส จีวรํ กริเยถาติ
สเจ อาจริยสฺส รชนํ ปจิตพฺพํ โหติ อนฺเตวาสิเกน ปจิตพฺพํ
อุสฺสุกฺกํ วา กาตพฺพํ กินฺติ นุ โข อาจริยสฺส รชนํ ปจิเยถาติ
สเจ อาจริยสฺส จีวรํ รเชตพฺพํ โหติ อนฺเตวาสิเกน รเชตพฺพํ
อุสฺสุกฺกํ วา กาตพฺพํ กินฺติ นุ โข อาจริยสฺส จีวรํ รชิเยถาติ
จีวรํ รเชนฺเตน สาธุกํ สมฺปริวตฺตกํ สมฺปริวตฺตกํ รเชตพฺพํ น
จ อจฺฉินฺเน เถเว ปกฺกมิตพฺพํ น อาจริยํ อนาปุจฺฉา เอกจฺจสฺส
ปตฺโต ทาตพฺโพ น เอกจฺจสฺส ปตฺโต ปฏิคฺคเหตพฺโพ น
เอกจฺจสฺส จีวรํ ทาตพฺพํ น เอกจฺจสฺส จีวรํ ปฏิคฺคเหตพฺพํ
น เอกจฺจสฺส ปริกฺขาโร ทาตพฺโพ น เอกจฺจสฺส ปริกฺขาโร
ปฏิคฺคเหตพฺโพ น เอกจฺจสฺส เกสา เฉเทตพฺพา น เอกจฺเจน
เกสา เฉทาเปตพฺพา น เอกจฺจสฺส ปริกมฺมํ กาตพฺพํ น
เอกจฺเจน ปริกมฺมํ การาเปตพฺพํ น เอกจฺจสฺส เวยฺยาวจฺโจ
กาตพฺโพ น เอกจฺเจน เวยฺยาวจฺโจ การาเปตพฺโพ น
เอกจฺจสฺส ปจฺฉาสมเณน โหตพฺพํ น เอกจฺโจ ปจฺฉาสมโณ
อาทาตพฺโพ น เอกจฺจสฺส ปิณฺฑปาโต นีหริตพฺโพ น เอกจฺเจน
ปิณฺฑปาโต นีหราเปตพฺโพ น อาจริยํ อนาปุจฺฉา คาโม
ปวิสิตพฺโพ น สุสานํ คนฺตพฺพํ น ทิสา ปกฺกมิตพฺพา สเจ
อาจริโย คิลาโน โหติ ยาวชีวํ อุปฏฺฐาตพฺโพ วุฏฺฐานสฺส
อาคเมตพฺพํ อิทํ โข ภิกฺขเว อนฺเตวาสิกานํ อาจริเยสุ วตฺตํ


ยถา อนฺเตวาสิเกหิ อาจริเยสุ สมฺมา วตฺติตพฺพนฺติ
เตน โข ปน สมเยน อาจริยา อนฺเตวาสิเกสุ น
สมฺมา วตฺตนฺติ เย เต ภิกฺขู อปฺปิจฺฉา เป เต อุชฺฌายนฺติ
ขียนฺติ วิปาเจนฺติ กถํ หิ นาม อาจริยา อนฺเตวาสิเกสุ
น สมฺมา วตฺติสฺสนฺตีติ อถโข เต ภิกฺขู ภควโต เอตมตฺถํ
อาโรเจสุํ อถโข ภควา เอตสฺมึ นิทาเน เอตสฺมึ ปกรเณ
ภิกฺขุสงฺฆํ สนฺนิปาตาเปตฺวา ภิกฺขู ปฏิปุจฺฉิ สจฺจํ กิร ภิกฺขเว
อาจริยา อนฺเตวาสิเกสุ น สมฺมา วตฺตนฺตีติ สจฺจํ ภควาติ
เป วิครหิตฺวา ธมฺมึ กถํ กตฺวา ภิกฺขู อามนฺเตสิ เตนหิ
ภิกฺขเว อาจริยานํ อนฺเตวาสิเกสุ วตฺตํ ปญฺญาเปสฺสามิ ยถา
อาจริเยหิ อนฺเตวาสิเกสุ สมฺมา วตฺติตพฺพํ
อาจริเยน ภิกฺขเว อนฺเตวาสิกมฺหิ สมฺมา วตฺติตพฺพํ
ตตฺรายํ สมฺมาวตฺตนา อาจริเยน ภิกฺขเว อนฺเตวาสิโก สงฺคเหตพฺโพ
อนุคฺคเหตพฺโพ อุทฺเทเสน ปริปุจฺฉาย โอวาเทน อนุสาสนิยา
สเจ อาจริยสฺส ปตฺโต โหติ อนฺเตวาสิกสฺส ปตฺโต น โหติ
อาจริเยน อนฺเตวาสิกสฺส ปตฺโต ทาตพฺโพ อุสฺสุกฺกํ วา กาตพฺพํ
กินฺติ นุ โข อนฺเตวาสิกสฺส ปตฺโต อุปฺปชฺชิเยถาติ สเจ อาจริยสฺส
จีวรํ โหติ อนฺเตวาสิกสฺส จีวรํ น โหติ อาจริเยน อนฺเตวาสิกสฺส
จีวรํ ทาตพฺพํ อุสฺสุกฺกํ วา กาตพฺพํ กินฺติ นุ โข อนฺเตวาสิกสฺส
จีวรํ อุปฺปชฺชิเยถาติ สเจ อาจริยสฺส ปริกฺขาโร โหติ


อนฺเตวาสิกสฺส ปริกฺขาโร น โหติ อาจริเยน อนฺเตวาสิกสฺส
ปริกฺขาโร ทาตพฺโพ อุสฺสุกฺกํ วา กาตพฺพํ กินฺติ นุ โข
อนฺเตวาสิกสฺส ปริกฺขาโร อุปฺปชฺชิเยถาติ สเจ อนฺเตวาสิโก
คิลาโน โหติ กาลสฺเสว อุฏฺฐาย ทนฺตกฏฺฐํ ทาตพฺพํ มุโขทกํ
ทาตพฺพํ อาสนํ ปญฺญาเปตพฺพํ สเจ ยาคุ โหติ ภาชนํ
โธวิตฺวา ยาคุ อุปนาเมตพฺพา ยาคค ปีตสฺส อุทกํ ทตฺวา
ภาชนํ ปฏิคฺคเหตฺวา นีจํ กตฺวา สาธุกํ อปริฆํสนฺเตน โธวิตฺวา
ปฏิสาเมตพฺพํ อนฺเตวาสิกมฺหิ วุฏฺฐิเต อาสนํ อุทฺธริตพฺพํ
สเจ โส เทโส อุกฺลาโป โหติ โส เทโส สมฺมชฺชิตพฺโพ
สเจ อนฺเตวาสิโก คามํ ปวิสิตุกาโม โหติ นิวาสนํ ทาตพฺพํ
ปฏินิวาสนํ ปฏิคฺคเหตพฺพํ กายพนฺธนํ ทาตพฺพํ สคุณํ กตฺวา
สงฺฆาฏิโย ทาตพฺพา โธวิตฺวา ปตฺโต สอุทโก ทาตพฺโพ
เอตฺตาวตา นิวตฺติสฺสตีติ อาสนํ ปญฺญาเปตพฺพํ ปาโททกํ
ปาทปีฐํ ปาทกถลิกํ อุปนิกฺขิปิตพฺพํ ปจฺจุคฺคนฺตฺวา ปตฺตจีวรํ
ปฏิคฺคเหตพฺพํ ปฏินิวาสนํ ทาตพฺพํ นิวาสนํ ปฏิคฺคเหตพฺพํ สเจ
จีวรํ สินฺนํ โหติ มุหุตฺตํ อุเณฺห โอตาเปตพฺพํ น จ อุเณฺห
จีวรํ นิทหิตพฺพํ จีวรํ สํหริตพฺพํ จีวรํ สํหรนฺเตน จตุรงฺคุลํ
กณฺณํ อุสฺสาเทตฺวา จีวรํ สํหริตพฺพํ มา มชฺเฌ ภงฺโค อโหสีติ
โอโภเค กายพนฺธนํ กาตพฺพํ สเจ ปิณฺฑปาโต โหติ อนฺเตวาสิโก
จ ภุญฺชิตุกาโม โหติ อุทกํ ทตฺวา ปิณฺฑปาโต อุปนาเมตพฺโพ


อนฺเตวาสิโก ปานีเยน ปุจฺฉิตพฺโพ ภุตฺตาวิสฺส อุทกํ ทตฺวา
ปตฺตํ ปฏิคฺคเหตฺวา นีจํ กตฺวา สาธุกํ อปริฆํสนฺเตน โธวิตฺวา
โวทกํ กตฺวา มุหุตฺตํ อุเณฺห โอตาเปตพฺโพ น จ อุเณฺห
ปตฺโต นิทหิตพฺโพ ปตฺตจีวรํ นิกฺขิปิตพฺพํ ปตฺตํ นิกฺขิปนฺเตน
เป จีวรํ นิกฺขิปนฺเตน เป ปารโต อนฺตํ โอรโต โภคํ
กตฺวา จีวรํ นิกฺขิปิตพฺพํ อนฺเตวาสิกมฺหิ วุฏฺฐิเต อาสนํ
อุทฺธริตพฺพํ ปาโททกํ ปาทปีฐํ ปาทกถลิกํ ปฏิสาเมตพฺพํ สเจ โส
เทโส อุกฺลาโป โหติ โส เทโส สมฺมชฺชิตพฺโพ สเจ
อนฺเตวาสิโก นหายิตุกาโม โหติ นหานํ ปฏิยาเทตพฺพํ สเจ
สีเตน อตฺโถ โหติ สีตํ ปฏิยาเทตพฺพํ สเจ อุเณฺหน อตฺโถ
โหติ อุณฺหํ ปฏิยาเทตพฺพํ สเจ อนฺเตวาสิโก ชนฺตาฆรํ
ปวิสิตุกาโม โหติ จุณฺณํ สนฺเนตพฺพํ มตฺติกา เตเมตพฺพา
ชนฺตาฆรปีฐํ อาทาย คนฺตฺวา ชนฺตาฆรปีฐํ ทตฺวา จีวรํ ปฏิคฺคเหตฺวา
เอกมนฺตํ นิกฺขิปิตพฺพํ จุณฺณํ ทาตพฺพํ มตฺติกา ทาตพฺพา สเจ
อุสฺสหติ ชนฺตาฆรํ ปวิสิตพฺพํ ชนฺตาฆรํ ปวิสนฺเตน มตฺติกาย
มุขํ มกฺเขตฺวา ปุรโต จ ปจฺฉโต จ ปฏิจฺฉาเทตฺวา ชนฺตาฆรํ
ปวิสิตพฺพํ น เถเร ภิกฺขู อนุปขชฺช นิสีทิตพฺพํ น นวา
ภิกฺขู อาสเนน ปฏิพาหิตพฺพา ชนฺตาฆเร อนฺเตวาสิกสฺส ปริกมฺมํ
กาตพฺพํ ชนฺตาฆรา นิกฺขมนฺเตน ชนฺตาฆรปีฐํ อาทาย ปุรโต
จ ปจฺฉโต จ ปฏิจฺฉาเทตฺวา ชนฺตาฆรา นิกฺขมิตพฺพํ อุทเกปิ


อนฺเตวาสิกสฺส ปริกมฺมํ กาตพฺพํ นหาเตน ปฐมตรํ อุตฺตริตฺวา
อตฺตโน คตฺตํ โวทกํ กตฺวา นิวาเสตฺวา อนฺเตวาสิกสฺส คตฺตโต
อุทกํ ปมชฺชิตพฺพํ นิวาสนํ ทาตพฺพํ สงฺฆาฏิ ทาตพฺพา ชนฺตาฆรปีฐํ
อาทาย ปฐมตรํ อาคนฺตฺวา อาสนํ ปญฺญาเปตพฺพํ ปาโททกํ
ปาทปีฐํ ปาทกถลิกํ อุปนิกฺขิปิตพฺพํ อนฺเตวาสิโก ปานีเยน
ปุจฺฉิตพฺโพ ยสฺมึ วิหาเร อนฺเตวาสิโก วิหรติ สเจ โส
วิหาโร อุกฺลาโป โหติ สเจ อุสฺสหติ โสเธตพฺโพ วิหารํ
โสเธนฺเตน ปฐมํ ปตฺตจีวรํ นีหริตฺวา เอกมนฺตํ นิกฺขิปิตพฺพํ เป
สเจ อาจมนกุมฺภิยา อุทกํ น โหติ อาจมนกุมฺภิยา
อุทกํ อาสิญฺจิตพฺพํ สเจ อนฺเตวาสิกสฺส อนภิรติ อุปฺปนฺนา
โหติ อาจริเยน วูปกาเสตพฺโพ วูปกาสาเปตพฺโพ ธมฺมกถา
วาสฺส กาตพฺพา สเจ อนฺเตวาสิกสฺส กุกฺกุจฺจํ อุปฺปนฺนํ โหติ
อาจริเยน วิโนเทตพฺพํ วิโนทาเปตพฺพํ ธมฺมกถา วาสฺส กาตพฺพา
สเจ อนฺเตวาสิกสฺส ทิฏฺฐิคตํ อุปฺปนฺนํ โหติ อาจริเยน วิเวเจตพฺพํ
วิเวจาเปตพฺพํ ธมฺมกถา วาสฺส กาตพฺพา สเจ อนฺเตวาสิโก
ครุธมฺมํ อชฺฌาปนฺโน โหติ ปริวาสารโห อาจริเยน อุสฺสุกฺกํ
กาตพฺพํ กินฺติ นุ โข สงฺโฆ อนฺเตวาสิกสฺส ปริวาสํ ทเทยฺยาติ
สเจ อนฺเตวาสิโก มูลาย ปฏิกสฺสนารโห โหติ อาจริเยน อุสฺสุกฺกํ
กาตพฺพํ กินฺติ นุ โข สงฺโฆ อนฺเตวาสิกํ มูลาย ปฏิกสฺเสยฺยาติ
สเจ อนฺเตวาสิโก มานตฺตารโห โหติ อาจริเยน อุสฺสุกฺกํ


กาตพฺพํ กินฺติ นุ โข สงฺโฆ อนฺเตวาสิกสฺส มานตฺตํ ทเทยฺยาติ
สเจ อนฺเตวาสิโก อพฺภานารโห โหติ อาจริเยน อุสฺสุกฺกํ
กาตพฺพํ กินฺติ นุ โข สงฺโฆ อนฺเตวาสิกํ อพฺเภยฺยาติ สเจ
สงฺโฆ อนฺเตวาสิกสฺส กมฺมํ กตฺตุกาโม โหติ ตชฺชนียํ วา
นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา
อาจริเยน อุสฺสุกฺกํ กาตพฺพํ กินฺติ นุ โข สงฺโฆ อนฺเตวาสิกสฺส
กมฺมํ น กเรยฺย ลหุกาย วา ปริณาเมยฺยาติ กตํ วา ปนสฺส
โหติ สงฺเฆน กมฺมํ ตชฺชนียํ วา นิยสฺสํ วา ปพฺพาชนียํ วา
ปฏิสารณียํ วา อุกฺเขปนียํ วา อาจริเยน อุสฺสุกฺกํ กาตพฺพํ
กินฺติ นุ โข อนฺเตวาสิโก สมฺมา วตฺเตยฺย โลมํ ปาเตยฺย
เนตฺถารํ วตฺเตยฺย สงฺโฆ ตํ กมฺมํ ปฏิปฺปสฺสมฺเภยฺยาติ สเจ
อนฺเตวาสิกสฺส จีวรํ โธวิตพฺพํ โหติ อาจริเยน อาจิกฺขิตพฺพํ
เอวํ โธเวยฺยาสีติ อุสฺสุกฺกํ วา กาตพฺพํ กินฺติ นุ โข
อนฺเตวาสิกสฺส จีวรํ โธวิเยถาติ สเจ อนฺเตวาสิกสฺส จีวรํ กาตพฺพํ
โหติ อาจริเยน อาจิกฺขิตพฺพํ เอวํ กเรยฺยาสีติ อุสฺสุกฺกํ
วา กาตพฺพํ กินฺติ นุ โข อนฺเตวาสิกสฺส จีวรํ กริเยถาติ สเจ
อนฺเตวาสิกสฺส รชนํ ปจิตพฺพํ โหติ อาจริเยน อาจิกฺขิตพฺพํ
เอวํ ปเจยฺยาสีติ อุสฺสุกฺกํ วา กาตพฺพํ กินฺติ นุ โข
อนฺเตวาสิกสฺส รชนํ ปจิเยถาติ สเจ อนฺเตวาสิกสฺส จีวรํ รเชตพฺพํ
โหติ อาจริเยน อาจิกฺขิตพฺพํ เอวํ รเชยฺยาสีติ อุสฺสุกฺกํ วา


กาตพฺพํ กินฺติ นุ โข อนฺเตวาสิกสฺส จีวรํ รชิเยถาติ จีวรํ
รเชนฺเตน สาธุกํ สมฺปริวตฺตกํ สมฺปริวตฺตกํ รเชตพฺพํ น จ อจฺฉินฺเน
เถเว ปกฺกมิตพฺพํ สเจ อนฺเตวาสิโก คิลาโน โหติ ยาวชีวํ
อุปฏฺฐาตพฺโพ วุฏฺฐานสฺส อาคเมตพฺพํ อิทํ โข ภิกฺขเว
อาจริยานํ อนฺเตวาสิเกสุ วตฺตํ ยถา อาจริเยหิ อนฺเตวาสิเกสุ
สมฺมา วตฺติตพฺพนฺติ
วตฺตกฺขนฺธกํ นิฏฺฐิตํ อฏฺฐมํ
อิมมฺหิ ขนฺธเก วตฺถู เอกูนวีสติ วตฺตา จตุทฺทส

ตสฺสุทฺทานํ
สอุปาหนฉตฺตา จ โอคุณฺฐิ สีส ปานิยํ
นาภิวาเท น ปุจฺฉนฺติ อหิ อุชฺฌนฺติ เปสลา
โอมุญฺจิ ฉตฺตํ ขนฺเธ จ อตรญฺจ ปฏิกฺกมํ
ปตฺตจีวรํ นิกฺขิปา ปฏิรูปญฺจ ปุจฺฉิตา
อาสิญฺจิ โธวิเตน จ สุกฺเขนลฺเลนุปาหนา
วุฑฺโฒ นวโก ปุจฺเฉยฺย อชฺฌาวุตฺถญฺจ โคจรา
เสกฺขา วจฺจา ปานิ ปริ กตฺตรํ กติกฏฺฐิตํ





กาลํ มุหุตฺตํ อุกฺลาโป ภุมฺมตฺถรณนีหเร
ปฏิปาโท ภิสิพิมฺโพ มญฺจ ปีฐญฺจ มลฺลกํ
อปสฺเสนุลฺโลก กณฺณา เครุกา กาฬกากตา
สงฺการํ ภุมฺมตฺถรณํ ปฏิปาทก มญฺจกํ
ปีฐํ ภิสิ นิสีทนํ มลฺลกํ อปสฺเสนกํ
ปตฺตจีวรํ ภูมิ จ ปารนฺตํ โอรโภคโต
ปุรตฺถิมา ปจฺฉิมา จ อุตฺตรา อถ ทกฺขิณา
สีตุเณฺห จ ทิวา รตฺตึ ปริเวณญฺจ โกฏฺฐโก
อุปฏฺฐานคฺคิสาลา จ วตฺตํ วจฺจกุฏีสุ จ
ปานิ ปริโภชนิกา กุมฺภี อาจมเนสุ จ
อโนปเมน ปญฺญตฺตํ วตฺตํ อาคนฺตุเกหิเม
เนวาสนํ น อุทกํ น ปจฺจุ น จ ปานิยํ
นาภิวาเท น ปญฺญาเป อุชฺฌายนฺติ จ เปสลา
วุฑฺฒาสนญฺจ อุทกํ ปจฺจุคฺคนฺตฺวา จ ปานิยํ
อุปาหเน เอกมนฺตํ อภิวาเท จ ปญฺญเป
วุตฺถํ โคจร เสกฺโข จ ฐานํ ปานิย โภชนํ
กตฺตรํ กติกํ กาลํ นวกสฺส นิสินฺนเก






อภิวาทเย อาจิกฺเข ยถา เหฏฺฐา ตถา นเย
นิทฺทิฏฺฐํ สตฺถวาเหน วตฺตํ อาวาสิเกหิเม
คมิกา ทารุมตฺติกา วิวริตฺวา น ปุจฺฉิย
นสฺสนฺติ จ อคุตฺตญฺจ อุชฺฌายนฺติ จ เปสลา
ปฏิสาเมตฺวา ถเกตฺวา จ อาปุจฺฉิตฺวา จ ปกฺกเม
ภิกฺขุ วา สามเณโร วา อารามิโก อุปาสโก
ปาสาณเกสุ จ ปุญฺชํ ปฏิสาเม ถเกยฺย จ
สเจ อุสฺสหิ อุสฺสุกฺกํ อโนวสฺเส ตเถว จ
สเจ โอวสฺสติ คามํ อชฺโฌกาเส ตเถว จ
อปฺเปวงฺคานิ เสเสยฺยุํ วตฺตํ คมิกภิกฺขุนา
นานุโมทนฺติ เถเรน โอหาย จตุปฺปญฺจหิ
วจฺจิโต มุจฺฉิโต อาสิ วตฺตานุโมทเนสุเม
ฉพฺพคฺคิยา ทุนฺนิวตฺถา อโถปิ จ ทุปฺปารุตา
อนากปฺปา จ โวกฺกมฺม เถเร อนุปขชฺชนํ
นเว ภิกฺขู จ สงฺฆาฏิ อุชฺฌายนฺติ จ เปสลา





ติมณฺฑลํ นิวาเสตฺวา กายสคุณคณฺฐิกา
น โวกฺกมฺม ปฏิจฺฉนฺนํ สุสํวุโตกฺขิตฺตจกฺขุนา
อุกฺขิตฺโตชฺชคฺฆิกา สทฺโท ตโย เจว ปจาลนา
ขมฺโภคุณฺฐิ อุกฺกุฏิกา ปฏิจฺฉนฺนํ สุสํวุโต
โอกฺขิตฺตุกฺขิตฺตา อุชฺชคฺฆิ อปฺปสทฺทา ตโย จลา
ขมฺโภ โอคุณฺฐิ ปลฺลตฺถิ อนุปขชฺช นาสเน
โอตฺถริตฺวา จ อุทเก นีจํ กตฺวา จ สิญฺจิยา
ปฏิ สามนฺเต สงฺฆาฏิ โอทเน จ ปฏิคฺคเห
สูปํ อุตฺตริภงฺเคน สพฺเพสํ สมกนฺติ จ
สกฺกจฺจํ ปตฺตสญฺญี จ สมสูปญฺจ ติตฺติกา
น ตาว เถโร ภุญฺเชยฺย อสมฺปตฺเต จ โอทเน
สกฺกจฺจํ ปตฺตสญฺญี จ สปทานํ จ สูปกํ
น ถูปโต ปฏิจฺฉาเท วิญฺญตฺตุชฺฌานสญฺญินา
มหนฺต มณฺฑล ทฺวารํ สพฺพหตฺโถ น โวหเร
อุกฺเขโป เฉทนา คณฺฑํ ธูนํ สิตฺถาวการกํ
ชิวฺหานิจฺฉารกํ เจว จปุจปุ สุรุสุรุ
หตฺถปตฺโตฏฺฐนิลฺเลหํ สามิเสน ปฏิคฺคโห






น ตาว ยาว น สพฺเพ นีจํ กตฺวา จ สิญฺจิยํ
ปฏิ สามนฺต สงฺฆาฏิ นีจํ กตฺวา ฉมาย จ
สสิตฺถกํ นิวตฺตนฺเต สุปฏิจฺฉนฺน อุกฺกุฏิ
ธมฺมราเชน ปญฺญตฺตํ อิทํ ภตฺตคฺควตฺตนํ
ทุนฺนิวตฺถา อนากปฺปา อสลฺลกฺเขตฺวา สาหสา
ทูเร อจฺจ จิรํ ลหุํ ตเถว ปิณฺฑจาริโก
ปฏิจฺฉนฺโน ว คจฺเฉยฺย สํวุโตกฺขิตฺตจกฺขุนา
อุกฺขิตฺโตชฺชคฺฆิกา สทฺโท ตโย เจว ปจาลนา
ขมฺโภคุณฺฐิ อุกฺกุฏิกา สลฺลกฺเขตฺวา จ สาหสา
ทูเร อจฺจ จิรํ ลหุํ อาสนกํ กฏจฺฉุกา
ภาชนํ วา ฐเปสิ จ อุจฺจาเรตฺวา ปณามกา
ปฏิคฺคเห น โอโลเก สูเปสุปิ ตเถว ตํ
ภิกฺขุ สงฺฆาฏิยา ฉาเท ปฏิจฺฉนฺเนว คจฺฉิยํ
สํวุโตกฺขิตฺตจกฺขุ จ อุกฺขิตฺโตชฺชคฺฆิกาย จ
อปฺปสทฺโท ตโย จาลา ขมฺโภคุณฺฐิก อุกฺกุฏิ
ปฐมาสนวกฺการํ ปานียํ ปริโภชนํ
ปจฺฉา กงฺขติ ภุญฺเชยฺย โอปิลาเปยฺย อุทฺธเร







ปฏิสาเมยฺย สมฺมชฺเช ริตฺตํ ตุจฺฉํ อุปฏฺฐเป
หตฺถกาเร น ภินฺเทยฺย วตฺติทํ ปิณฺฑปาติเก
ปานิ จ ปริ อคฺคิ รณิ นกฺขตฺต ทิส โจรกา
สพฺพํ นตฺถีติ โกเฏตฺวา ปตฺตํเส จีวรํ ตโต
อิทานิ อํเส ลคฺเคตฺวา ติมณฺฑลํ ปริมณฺฑลํ
ยถา ปิณฺฑจาริวตฺตํ นเย อารญฺญเกสุปิ
ปตฺตํเส จีวรํ สีเส อาโรเหตฺวา จ ปานิยํ
ปริโภชนิกา อคฺคิ อรณิ จาปิ กตฺตรํ
นกฺขตฺตํ สพฺพเทสํ วา ทิสาปิ กุสโล ภเว
สตฺตุตฺตเมน ปญฺญตฺตํ วตฺตํ อารญฺญเกสุเม
อชฺโฌกาเส โอกิรึสุ อุชฺฌายนฺติ จ เปสลา
สเจ วิหโร อุกฺลาโป ปฐมํ ปตฺตจีวรํ
ภิสิพิมฺโพหนํ มญฺจํ ปีฐํ จ เขฬมลฺลกํ
อปสฺเสนาโลกกณฺณา เครุกํ กาฬ มากตํ
สงฺการํ ภิกฺขุสามนฺตา เสนา วิหารปานิยํ
ปริโภชนียสามนฺตา ปฏิวาเต จ องฺคเณ
อโธวาเต อตฺถรณํ ปฏิปาทกมญฺจกํ







ปีฐํ ภิสิ นิสีทนํ มลฺลกํ อปสฺเสนกํ
ปตฺตจีวรํ ภูมิ จ ปารนฺตํ โอรโภคโต
ปุรตฺถิมา ปจฺฉิมา จ อุตฺตรา อถ ทกฺขิณา
สีตุเณฺห จ ทิวา รตฺตึ ปริเวณญฺจ โกฏฺฐโก
อุปฏฺฐานคฺคิสาลา จ วจฺจกุฏี จ ปานิยํ
อาจมกุมฺภี วุฑฺเฒ จ อุทฺเทส ปริปุจฺฉนา
สชฺฌา ธมฺโม ปทีปญฺจ น วิวเร น จ ถเก
เยน วุฑฺโฒ ปริวตฺติ กณฺเณนปิ น ฆฏฺฏเย
ปญฺญเปสิ มหาวีโร วตฺตํ เสนาสเนสุ ตํ
นิวาริยมานา ทฺวารํ มุจฺฉิตุชฺฌนฺติ เปสลา
ฉาริกํ ฉฑฺฑเย ชนฺตา ปริภณฺฑํ ตเถว จ
ปริเวณโกฏฺฐกา สาลา จุณฺณมตฺติกโทณิกา
มุขํ ปุรโต น เถเร นเว อุสฺสหติ สเจ
ปุรโต อุปริ มคฺโค จิกฺขลฺลํ มตฺติ ปีฐกํ
วิชฺฌาปตฺวา ถเกตฺวา จ วตฺตํ ชนฺตาฆเรสุเม
นาจเมติ ยถาวุฑฺฒํ ปฏิปาฏิ จ สาหสา





อุพฺภุชิ นิตฺถุโน กฏฺฐํ วจฺจํ ปสฺสาว เขฬกํ
ผรุสา กูป สหสา อุพฺภุชิ จปุเสสกํ
พหิ อนฺโต จ อุกฺกาเส รชฺชุ อตรมานโก
สหสา อุพฺภุชิ ฐิเต นิตฺถุเน กฏฺฐวจฺจกํ
ปสฺสาวเขฬผรุสา กูปํ จ วจฺจปาทุเก
นาติสหสา อุพฺภุชิ ปาทุกาย จปุจปุ
น เสสเย ปฏิจฺฉาเท อูหนา ปิฐเรน จ
วจฺจกุฏี ปริภณฺฑํ ปริเวณญฺจ โกฏฺฐโก
อาจมเน จ อุทกํ วตฺตํ วจฺจกุฏีสุเม
อุปาหนา ทนฺตกฏฺฐํ มุโขทกญฺจ อาสนํ
ยาคุ อุทกา โธวิตฺวา อุทฺธารุกฺลาปคามกํ
นิวาสนา กายพนฺธา สคุณํ ปตฺตโสทกํ
ปจฺฉา ติมณฺฑโล เจว ปริมณฺฑล พนฺธนํ
สคุณํ โธวิตฺวา ปจฺฉา นาติทูเร ปฏิคฺคเห
ภณมานสฺส อาปตฺติ ปฐมาคนฺตฺวาน อาสนํ
อุทกํ ปีฐ กถลิ ปจฺจุคฺคนฺตฺวา นิวาสนํ






โอตาเป นิทหิ ภงฺโค โอโภเค ภุญฺชิตุํ นเม
ปานียํ อุทกํ นีจํ มุหุตฺตํ น จ นิทเห
ปตฺตจีวรํ ภูมิ จ ปารนฺตํ โอรโภคโต
อุทฺธเร ปฏิสาเม จ อุกฺลาโป จ นหายิตุํ
สีตํ อุณฺหํ ชนฺตาฆรํ จุณฺณํ มตฺติกปิฏฺฐิโต
ปีฐํ จ จีวรํ จุณฺณํ มตฺติกุสฺสหติ มุขํ
ปุรโต เถเร นเว น จ ปริกมฺมญฺจ นิกฺขเม
ปุรโต อุทเก นฺหาเต นิวาเสตฺวุปชฺฌาย จ
นิวาสนญฺจ สงฺฆาฏิ ปีฐํ วา อาสเนน จ
ปาโท ปีฐํ กถลิญฺจ ปานียุทฺเทสปุจฺฉนา
อุกฺลาปุสฺสหํ โสเธยฺย ปฐมํ ปตฺตจีวรํ
นิสีทนปจฺจตฺถรณํ ภิสิพิมฺโพหนานิ จ
มญฺโจ ปีฐํ ปฏิปาทํ มลฺลกํ อปสฺเสนกํ
ภุมฺมสนฺตานอาโลกํ เครุก กาฬกากตา
ภุมฺมตฺถรณปฏิปาทา มญฺโจ ปีฐํ พิมฺโพหนํ
นิสีทนตฺถรณํ เขฬํ อปสฺเส ปตฺตจีวรํ
ปุรตฺถิมา ปจฺฉิมา จ อุตฺตรา อถ ทกฺขิณา
สีตุเณฺห จ ทิวา รตฺตึ ปริเวณญฺจ โกฏฺฐโก





อุปฏฺฐานคฺคิสาลา จ วจฺจ ปานีย โภชนิ
อาจมอนภิรติ กุกฺกุจฺจํ ทิฏฺฐิกา ครุ
มูลมานตฺตอพฺภานํ ตชฺชนียํ นิยสฺสกํ
ปพฺพชา ปฏิสารณิ อุกฺเขปญฺจ กตํ ยทิ
โธเว กาตพฺพรชนํ รเช สมฺปริวตฺตกํ
ปตฺตญฺจ จีวรญฺจาปิ ปริกฺขารญฺจ เฉทนํ
ปริกมฺมํ เวยฺยาวจฺจํ ปจฺฉา ปิณฺฑา ปวิสนา
น สุสานํ ทิสา เจว ยาวชีวํ อุปฏฺฐเห
สทฺธิวิหาริเกเนตํ วตฺตุปชฺฌายิกานิเม
โอวาทสาสนุทฺเทสา ปุจฺฉา ปตฺตญฺจ จีวรํ
ปริกฺขารํ คิลาโน จ น ปจฺฉาสมโณ ภเว
อุปชฺฌาเยสุ ยาวตา เอวํ อาจริเยสุปิ
สทฺธิวิหาริเก วตฺตา ตเถว อนฺเตวาสิเก
อาคนฺตุเกสุ ยาวตา ปุน อาวาสิเกสุ จ
คมิกานุโมทนิกา ภตฺตคฺเค ปิณฺฑปาติเก
อารญฺญเกสุ ยํ วตฺตํ ยํ จ เสนาสนเนสุปิ
ชนฺตาฆเร วจฺจกุฏี อุปชฺฌา สทฺธิวิหาริเก






อาจริเยสุ ยํ วตฺตํ ตเถว อนฺเตวาสิเก
เอกูนวีสติวตฺถู วตฺตา โจทส ขนฺธเก
วตฺตํ อปริปูเรนฺโต น สีลํ ปริปูรติ
อสุทฺธสีโล ทุปฺปญฺโญ จิตฺเตกคฺคํ น วินฺทติ
วิกฺขิตฺตจิตฺโตเนกคฺโค สมฺมา ธมฺมํ น ปสฺสติ
อปสฺสมาโน สทฺธมฺมํ ทุกฺขา น ปริมุจฺจติ
ยํ วตฺตํ ปริปูเรนฺโต สีลมฺปิ ปริปูรติ
วิสุทฺธสีโล สปฺปญฺโญ จิตฺเตกคฺคมฺปิ วินฺทติ
อวิกฺขิตฺตจิตฺโต เอกคฺโค สมฺมา ธมฺมํ วิปสฺสติ
สมฺปสฺสมาโน สทฺธมฺมํ ทุกฺขา โส ปริมุจฺจติ
ตสฺมา หิ วตฺตํ ปูเรยฺย ชินปุตฺโต วิจกฺขโณ
โอวาทํ พุทฺธเสฏฺฐสฺส ตโต นิพฺพานเมหิติ



ปาติโมกฺขฏฺฐปนกฺขนฺธกํ
เตน สมเยน พุทฺโธ ภควา สาวตฺถิยํ วิหรติ ปุพฺพาราเม
มิคารมาตุ ปาสาเท เตน โข ปน สมเยน ภควา ตทหุโปสเถ
ปณฺณรเส ภิกฺขุสงฺฆปริวุโต นิสินฺโน โหติ อถโข อายสฺมา
อานนฺโท อภิกฺกนฺตาย รตฺติยา นิกฺขนฺเต ปฐเม ยาเม อุฏฺฐายาสนา
เอกํสํ อุตฺตราสงฺคํ กริตฺวา เยน ภควา เตนญฺชลิมฺปณาเมตฺวา
ภควนฺตํ เอตทโวจ อภิกฺกนฺตา ภนฺเต รตฺติ นิกฺขนฺโต
ปฐโม ยาโม จิรนิสินฺโน ภิกฺขุสงฺโฆ อุทฺทิสตุ ภนฺเต
ภควา ภิกฺขูนํ ปาติโมกฺขนฺติ เอวํ วุตฺเต ภควา ตุณฺหี
อโหสิ ทุติยมฺปิ โข อายสฺมา อานนฺโท อภิกฺกนฺตาย รตฺติยา
นิกฺขนฺเต มชฺฌิเม ยาเม อุฏฺฐายาสนา เอกํสํ อุตฺตราสงฺคํ กริตฺวา
เยน ภควา เตนญฺชลิมฺปณาเมตฺวา ภควนฺตํ เอตทโวจ อภิกฺกนฺตา
ภนฺเต รตฺติ นิกฺขนฺโต มชฺฌิโม ยาโม จิรนิสินฺโน
ภิกฺขุสงฺโฆ อุทฺทิสตุ ภนฺเต ภควา ภิกฺขูนํ ปาติโมกฺขนฺติ
ทุติยมฺปิ โข ภควา ตุณฺหี อโหสิ ตติยมฺปิ โข อายสฺมา
อานนฺโท อภิกฺกนฺตาย รตฺติยา นิกฺขนฺเต ปจฺฉิเม ยาเม อุทฺธสฺเต
อรุเณ นนฺทิมุขิยา รตฺติยา อุฏฺฐายาสนา เอกํสํ อุตฺตราสงฺคํ
กริตฺวา เยน ภควา เตนญฺชลิมฺปณาเมตฺวา ภควนฺตํ เอตทโวจ



อภิกฺกนฺตา ภนฺเต รตฺติ นิกฺขนฺโต ปจฺฉิโม ยาโม อุทฺธสฺตํ
อรุณํ นนฺทิมุขี รตฺติ จิรนิสินฺโน ภิกฺขุสงฺโฆ อุทฺทิสตุ ภนฺเต
ภควา ภิกฺขูนํ ปาติโมกฺขนฺติ อปริสุทฺธา อานนฺท ปริสาติ
อถโข อายสฺมโต มหาโมคฺคลฺลานสฺส เอตทโหสิ กํ
นุ โข ภควา ปุคฺคลํ สนฺธาย เอวมาห อปริสุทฺธา อานนฺท
ปริสาติ อถโข อายสฺมา มหาโมคฺคลฺลาโน สพฺพาวนฺตํ ภิกฺขุสงฺฆํ
เจตสา เจโต ปริจฺจ มนสากาสิ อทฺทสา โข อายสฺมา
มหาโมคฺคลฺลาโน ตํ ปุคฺคลํ ทุสฺสีลํ ปาปธมฺมํ อสุจิสงฺกสฺสรสมาจารํ
ปฏิจฺฉนฺนกมฺมนฺตํ อสฺสมณํ สมณปฏิญฺญํ อพฺรหฺมจารึ พฺรหฺมจาริปฏิญฺญํ
อนฺโตปูตึ อวสฺสุตํ กสมฺพุกชาตํ มชฺเฌ ภิกฺขุสงฺฆสฺส
นิสินฺนํ ทิสฺวาน เยน โส ปุคฺคโล เตนุปสงฺกมิ อุปสงฺกมิตฺวา
ตํ ปุคฺคลํ เอตทโวจ อุฏฺเฐหิ อาวุโส ทิฏฺโฐสิ
ภควตา นตฺถิ เต ภิกฺขูหิ สทฺธึ สํวาโสติ เอวํ วุตฺเตปิ โส
ปุคฺคโล ตุณฺหี อโหสิ ทุติยมฺปิ โข อายสฺมา มหาโมคฺคลฺลาโน
ตํ ปุคฺคลํ เอตทโวจ อุฏฺเฐหิ อาวุโส ทิฏฺโฐสิ ภควตา
นตฺถิ เต ภิกฺขูหิ สทฺธึ สํวาโสติ ทุติยมฺปิ โข โส ปุคฺคโล
ตุณฺหี อโหสิ ตติยมฺปิ โข อายสฺมา มหาโมคฺคลฺลาโน ตํ
ปุคฺคลํ เอตทโวจ อุฏฺเฐหิ อาวุโส ทิฏฺโฐสิ ภควตา นตฺถิ
เต ภิกฺขูหิ สทฺธึ สํวาโสติ ตติยมฺปิ โข โส ปุคฺคโล ตุณฺหี
อโหสิ อถโข อายสฺมา มหาโมคฺคลฺลาโน ตํ ปุคฺคลํ พาหายํ



คเหตฺวา พหิทฺวารโกฏฺฐกา นิกฺขาเมตฺวา สูจิฆฏิกํ ทตฺวา เยน
ภควา เตนุปสงฺกมิ อุปสงฺกมิตฺวา ภควนฺตํ เอตทโวจ นิกฺขามิโต
โส ภนฺเต ปุคฺคโล มยา ปริสุทฺธา ปริสา อุทฺทิสตุ
ภนฺเต ภควา ภิกฺขูนํ ปาติโมกฺขนฺติ อจฺฉริยํ โมคฺคลฺลาน
อพฺภุตํ โมคฺคลฺลาน ยาว พาหาคหณาปิ นาม โส โมฆปุริโส
อาคมิสฺสตีติ
อถโข ภควา ภิกฺขู อามนฺเตสิ อฏฺฐิเม ภิกฺขเว
มหาสมุทฺเท อจฺฉริยา อพฺภุตา ธมฺมา เย ทิสฺวา ทิสฺวา อสุรา
มหาสมุทฺเท อภิรมนฺติ กตเม อฏฺฐ มหาสมุทฺโท ภิกฺขเว
อนุปุพฺพนินฺโน อนุปุพฺพโปโณ อนุปุพฺพปพฺภาโร น อายตเกเนว
ปปาโต ยมฺปิ ภิกฺขเว มหาสมุทฺโท อนุปุพฺพนินฺโน อนุปุพฺพโปโณ
อนุปุพฺพปพฺภาโร น อายตเกเนว ปปาโต อยํ ภิกฺขเว มหาสมุทฺเท
ปฐโม อจฺฉริโย อพฺภุโต ธมฺโม ยํ ทิสฺวา ทิสฺวา อสุรา
มหาสมุทฺเท อภิรมนฺติ
ปุน จปรํ ภิกฺขเว มหาสมุทฺโท ฐิตธมฺโม เวลํ
นาติวตฺตติ ยมฺปิ ภิกฺขเว มหาสมุทฺโท ฐิตธมฺโม เวลํ นาติวตฺตติ
อยมฺปิ ภิกฺขเว มหาสมุทฺเท ทุติโย อจฺฉริโย อพฺภุโต ธมฺโม
ยํ ทิสฺวา ทิสฺวา อสุรา มหาสมุทฺเท อภิรมนฺติ
ปุน จปรํ ภิกฺขเว มหาสมุทฺโท น มเตน กุณเปน


สํวสติ ยํ โหติ มหาสมุทฺเท มตํ กุณปํ ตํ ขิปฺปญฺเญว
ตีรํ วาเหติ ถลํ อุสฺสาเทติ ยมฺปิ ภิกฺขเว มหาสมุทฺโท น
มเตน กุณเปน สํวสติ ยํ โหติ มหาสมุทฺเท มตํ กุณปํ ตํ
ขิปฺปญฺเญว ตีรํ วาเหติ ถลํ อุสฺสาเทติ อยมฺปิ ภิกฺขเว
มหาสมุทฺเท ตติโย อจฺฉริโย อพฺภุโต ธมฺโม ยํ ทิสฺวา ทิสฺวา
อสุรา มหาสมุทฺเท อภิรมนฺติ
ปุน จปรํ ภิกฺขเว ยา กาจิ มหานทิโย เสยฺยถีทํ
คงฺคา ยมุนา อจิรวตี สรภู มหี ตา มหาสมุทฺทํ ปตฺตา
ชหนฺติ ปุริมานิ นามโคตฺตานิ มหาสมุทฺโทเตฺวว สงฺขฺยํ คจฺฉนฺติ
ยมฺปิ ภิกฺขเว ยา กาจิ มหานทิโย เสยฺยถียํ คงฺคา ยมุนา
อจิรวตี สรภู มหี ตา มหาสมุทฺทํ ปตฺตา ชหนฺติ ปุริมานิ
นามโคตฺตานิ มหาสมุทฺโทเตฺวว สงฺขฺยํ คจฺฉนฺติ อยมฺปิ ภิกฺขเว
มหาสมุทฺเท จตุตฺโถ อจฺฉริโย อพฺภุโต ธมฺโม ยํ ทิสฺวา
ทิสฺวา อสุรา มหาสมุทฺเท อภิรมนฺติ
ปุน จปรํ ภิกฺขเว ยา กาจิ โลเก สวนฺติโย
มหาสมุทฺทํ อปฺเปนฺติ ยา จ อนฺตลิกฺขา ธารา ปปตนฺติ น
เตน มหาสมุทฺทสฺส อูนตฺตํ วา ปูรตฺตํ วา ปญฺญายติ ยมฺปิ
ภิกฺขเว ยา กาจิ โลเก สวนฺติโย มหาสมุทฺทํ อปฺเปนฺติ ยา




จ อนฺตลิกฺขา ธารา ปปตนฺติ น เตน มหาสมุทฺทสฺส อูนตฺตํ
วา ปูรตฺตํ วา ปญฺญายติ อยมฺปิ ภิกฺขเว มหาสมุทฺเท ปญฺจโม
อจฺฉริโย อพฺภุโต ธมฺโม ยํ ทิสฺวา ทิสฺวา อสุรา มหาสมุทฺเท
อภิรมนฺติ
ปุน จปรํ ภิกฺขเว มหาสมุทฺโท เอกรโส โลณรโส
ยมฺปิ ภิกฺขเว มหาสมุทฺโท เอกรโส โลณรโส อยมฺปิ ภิกฺขเว
มหาสมุทฺเท ฉฏฺโฐ อจฺฉริโย อพฺภุโต ธมฺโม ยํ ทิสฺวา
ทิสฺวา อสุรา มหาสมุทฺเท อภิรมนฺติ
ปุน จปรํ ภิกฺขเว มหาสมุทฺโท พหุรตโน อเนกรตโน
ตตฺรีมานิ รตนานิ เสยฺยถีทํ มุตฺตา มณิ เวฬุริโย สงฺโข
สิลา ปวาฬํ รชตํ ชาตรูปํ โลหิตงฺโก มสารคลฺลํ ยมฺปิ
ภิกฺขเว มหาสมุทฺโท พหุรตโน อเนกรตโน ตตฺรีมานิ รตนานิ
เสยฺยถีทํ มุตฺตา มณิ เวฬุริโย สงฺโข สิลา ปวาฬํ รชตํ
ชาตรูปํ โลหิตงฺโก มสารคลฺลํ อยมฺปิ ภิกฺขเว มหาสมุทฺเท
สตฺตโม อจฺฉริโย อพฺภุโต ธมฺโม ยํ ทิสฺวา ทิสฺวา อสุราช
มหาสมุทฺเท อภิรมนฺติ
ปุน จปรํ ภิกฺขเว มหาสมุทฺโท มหตํ ภูตานํ อาวาโส
ตตฺรีเม ภูตา ติมิ ติมิงฺคโล ติมิติมิงฺโล มหาติมิงฺคโล อสุรา
นาคา คนฺธพฺพา สนฺติ มหาสมุทฺเท โยชนสติกาปิ อตฺตภาวา



ทฺวิโยชนสติกาปิ อตฺตภาวา ติโยชนสติกาปิ อตฺตภาวา จตุโยชนสติกาปิ
อตฺตภาวา ปญฺจโยชนสติกาปิ อตฺตภาวา ยมฺปิ ภิกฺขเว
มหาสมุทฺโท มหตํ ภูตานํ อาวาโส ตตฺรีเม ภูตา ติมิ ติมิงฺคโล
ติมิติมิงฺคโล มหาติมิงฺคโล อสุรา นาคา คนฺธพฺพา สนฺติ มหาสมุทฺเท
โยชนสติกาปิ อตฺตภาวา เป ปญฺจโยชนสติกาปิ อตฺตภาวา
อยมฺปิ ภิกฺขเว มหาสมุทฺเท อฏฺฐโม อจฺฉริโย อพฺภุโต ธมฺโม
ยํ ทิสฺวา ทิสฺวา อสุรา มหาสมุทฺเท อภิรมนฺติ อิเม โข ภิกฺขเว
มหาสมุทฺเท อฏฺฐ อจฺฉริยา อพฺภุตา ธมฺมา เย ทิสฺวา ทิสฺวา
อสุรา มหาสมุทฺเท อภิรมนฺติ
เอวเมว โข ภิกฺขเว อิมสฺมึ ธมฺมวินเย อฏฺฐ
อจฺฉริยา อพฺภุตา ธมฺมา เย ทิสฺวา ทิสฺวา ภิกฺขู อิมสฺมึ
ธมฺมวินเย อภิรมนฺติ กตเม อฏฺฐ เสยฺยถาปิ ภิกฺขเว
มหาสมุทฺโท อนุปุพฺพนินฺโน อนุปุพฺพโปโณ อนุปุพฺพปพฺภาโร น
อายตเกเนว ปปาโต เอวเมว โข ภิกฺขเว อิมสฺมึ ธมฺมวินเย
อนุปุพฺพสิกฺขา อนุปุพฺพกิริยา อนุปุพฺพปฏิปทา น อายตเกเนว
อญฺญาปฏิเวโธ ยมฺปิ ภิกฺขเว อิมสฺมึ ธมฺมวินเย อนุปุพฺพสิกฺขา
อนุปุพฺพกิริยา อนุปุพฺพปฏิปทา น อายตเกเนว อญฺญาปฏิเวโธ
อยํ ภิกฺขเว อิมสฺมึ ธมฺมวินเย ปฐโม อจฺฉริโย อพฺภุโต ธมฺโม
ยํ ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺติ
เสยฺยถาปิ ภิกฺขเว มหขสมุทฺโท ฐิตธมฺโม เวลํ


นาติวตฺตติ เอวเมว โข ภิกฺขเว ยํ มยา สาวกานํ สิกฺขาปทํ
ปญฺญตฺตํ ตํ มม สาวกา ชีวิตเหตุปิ นาติกฺกมนฺติ ยมฺปิ
ภิกฺขเว ยํ มยา สาวกานํ สิกฺขาปทํ ปญฺญตฺตํ ตํ มม สาวกา
ชีวิตเหตุปิ นาติกฺกมนฺติ อยมฺปิ ภิกฺขเว อิมสฺมึ ธมฺมวินเย
ทุติโย อจฺฉริโย อพฺภุโต ธมฺโม ยํ ทิสฺวา ทิสฺวา ภิกฺขู
อิมสฺมึ ธมฺมวินเย อภิรมนฺติ
เสยฺยถาปิ ภิกฺขเว มหาสมุทฺโท น มเตน กุณเปน
สํวสติ ยํ โหติ มหาสมุทฺเท มตํ กุณปํ ตํ ขิปฺปญฺเญว ตีรํ
วาเหติ ถลํ อุสฺสาเทติ เอวเมว โข ภิกฺขเว โย โส ปุคฺคโล
ทุสฺสีโล ปาปธมฺโม อสุจิสงฺกสฺสรสมาจาโร ปฏิจฺฉนฺนกมฺมนฺโต
อสฺสมโณ สมณปฏิญฺโญ อพฺรหฺมจารี พฺรหฺมจาริปฏิญฺโญ อนฺโตปูติ
อวสฺสุโต กสมฺพุกชาโต น เตน สงฺโฆ สํวสติ ขิปฺปญฺเญว
นํ สนฺนิปติตฺวา อุกฺขิปติ กิญฺจาปิ โข โส โหติ มชฺเฌ
ภิกฺขุสงฺฆสฺส นิสินฺโน อถโข โส อารกา ว สงฺฆมฺหา สงฺโฆ
จ เตน ยมฺปิ ภิกฺขเว โย โส ปุคฺคโล ทุสฺสีโล ปาปธมฺโม
อสุจิสงฺกสฺสรสมาจาโร ปฏิจฺฉนฺนกมฺมนฺโต อสฺสมโณ สมณปฏิญฺโญ
อพฺรหฺมจารี พฺรหฺมจาริปฏิญฺโญ อนฺโตปูติ อวสฺสุโต กสมฺพุกชาโต
น เตน สงฺโฆ สํวสติ ขิปฺปญฺเญว นํ สนฺนิปติตฺวา
อุกฺขิปติ กิญฺจาปิ โข โส โหติ มชฺเฌ ภิกฺขุสงฺฆสฺส
นิสินฺโน อถโข โส อารกา ว สงฺฆมฺหา สงฺโฆ จ เตน



อยมฺปิ ภิกฺขเว อิมสฺมึ ธมฺมวินเย ตติโย อจฺฉริโย อพฺภุโต
ธมฺโม ยํ ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺติ
เสยฺยถาปิ ภิกฺขเว ยา กาจิ มหานทิโย เสยฺยถีทํ
คงฺคา ยมุนา อจิรวตี สรภู มหี ตา มหาสมุทฺทํ ปตฺตา ชหนฺติ
ปุริมานิ นามโคตฺตานิ มหาสมุทฺโทเตฺวว สงฺขฺยํ คจฺฉนฺติ
เอวเมว โข ภิกฺขเว จตฺตาโรเม วณฺณา ขตฺติยา พฺราหฺมณา
เวสฺสา สุทฺทา เต ตถาคตปฺปเวทิเต ธมฺมวินเย อคารสฺมา
อนคาริยํ ปพฺพชิตฺวา ชหนฺติ ปุริมานิ นามโคตฺตานิ สมณา
สกฺยปุตฺติยาเตฺวว สงฺขฺยํ คจฺฉนฺติ ยมฺปิ ภิกฺขเว จตฺตาโรเม
วณฺณา ขตฺติยา พฺราหฺมณา เวสฺสา สุทฺทา เต ตถาคตปฺปเวทิเต
ธมฺมวินเย อคารสฺมา อนคาริยํ ปพฺพชิตฺวา ชหนฺติ ปุริมานิ
นามโคตฺตานิ สมณา สกฺยปุตฺติยาเตฺวว สงฺขฺยํ คจฺฉนฺติ อยมฺปิ
ภิกฺขเว อิมสฺมึ ธมฺมวินเย จตุตฺโถ อจฺฉริโย อพฺภุโต ธมฺโม
ยํ ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺติ
เสยฺยถาปิ ภิกฺขเว ยา กาจิ โลเก สวนฺติโย
มหาสมุทฺทํ อปฺเปนฺติ ยา จ อนฺตลิกฺขา ธารา ปปตนฺติ น เตน
มหาสมุทฺทสฺส อูนตฺตํ วา ปูรตฺตํ วา ปญฺญายติ เอวเมว โข
ภิกฺขเว พหู เจปิ ภิกฺขู อนุปาทิเสสาย นิพฺพานธาตุยา ปรินิพฺพายนฺติ
น เตน นิพฺพานธาตุยา อูนตฺตํ วา ปูรตฺตํ วา ปญฺญายติ
ยมฺปิ ภิกฺขเว พหู เจปิ ภิกฺขู อนุปาทิเสสาย นิพฺพานธาตุยา


ปรินิพฺพายนฺติ น เตน นิพฺพานธาตุยา อูนตฺตํ วา ปูรตฺตํ วา
ปญฺญายติ อยมฺปิ ภิกฺขเว อิมสฺมึ ธมฺมวินเย ปญฺจโม อจฺฉริโย
อพฺภุโต ธมฺโม ยํ ทิสฺวา ทิสฺวา ภิกฺขู อิมสฺมึ ธมฺมวินเย
อภิรมนฺติ
เสยฺยถาปิ ภิกฺขเว มหาสมุทฺโท เอกรโส โลณรโส
เอวเมว โข ภิกฺขเว อยํ ธมฺมวินโย เอกรโส วิมุตฺติรโส
ยมฺปิ ภิกฺขเว เป วิมุตฺติรโส อยมฺปิ ภิกฺขเว อิมสฺมึ
ธมฺมวินเย ฉฏฺโฐ อจฺฉริโย อพฺภุโต ธมฺโม ยํ ทิสฺวา ทิสฺวา ภิกฺขู
อิมสฺมึ ธมฺมวินเย อภิรมนฺติ
เสยฺยถาปิ ภิกฺขเว มหาสมุทฺโท พหุรตโน อเนกรตโน
ตตฺรีมานิ รตนานิ เสยฺยถีทํ มุตฺตา มณิ เวฬุริโย สงฺโข
สิลา ปวาฬํ รชตํ ชาตรูปํ โลหิตงฺโก มสารคลฺลํ เอวเมว โข
ภิกฺขเว อยํ ธมฺมวินโย พหุรตโน อเนกรตโน ตตฺรีมานิ
รตนานิ เสยฺยถีทํ จตฺตาโร สติปฏฺฐานา จตฺตาโร สมฺมปฺปธานา
จตฺตาโร อิทฺธิปาทา ปญฺจินฺทฺริยานิ ปญฺจ พลานิ สตฺต
โพชฺฌงฺคา อริโย อฏฺฐงฺคิโก มคฺโค ยมฺปิ ภิกฺขเว อยํ
ธมฺมวินโย พหุรตโน อเนกรตโน ตตฺรีมานิ รตนานิ เสยฺยถีทํ
จตฺตาโร สติปฏฺฐานา เป อริโย อฏฺฐงฺคิโก มคฺโค อยมฺปิ
ภิกฺขเว อิมสฺมึ ธมฺมวินเย สตฺตโม อจฺฉริโย อพฺภุโต ธมฺโม
ยํ ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺติ


เสยฺยถาปิ ภิกฺขเว มหาสมุทฺโท มหตํ ภูตานํ อาวาโส
ตตฺรีเม ภูตา ติมิ เป อสุรา นาคา คนฺธพฺพา สนฺติ
มหาสมุทฺเท โยชนสติกาปิ อตฺตภาวา ทฺวิโยชนสติกาปิ
อตฺตภาวา ติโยชนสติกาปิ อตฺตภาวา จตุโยชนสติกาปิ อตฺตภาวา
ปญฺจโยชนสติกาปิ อตฺตภาวา เอวเมว โข ภิกฺขเว อยํ
ธมฺมวินโย มหตํ ภูตานํ อาวาโส ตตฺรีเม ภูตา โสตาปนฺโน
โสตาปตฺติผลสจฺฉิกิริยาย ปฏิปนฺโน สกิทาคามี
สกิทาคามิผลสจฺฉิกิริยาย ปฏิปนฺโน อนาคามี อนาคามิผลสจฺฉิกิริยาย ปฏิปนฺโน
อรหา อรหตฺตาย ปฏิปนฺโน ยมฺปิ ภิกฺขเว อยํ ธมฺมวินโย
มหตํ ภูตานํ อาวาโส ตตฺรีเม ภูตา โสตาปนฺโน เป
อรหตฺตาย ปฏิปนฺโน อยมฺปิ ภิกฺขเว อิมสฺมึ ธมฺมวินเย
อฏฺฐโม อจฺฉริโย อพฺภุโต ธมฺโม ยํ ทิสฺวา ทิสฺวา ภิกฺขู
อิมสฺมึ ธมฺมวินเย อภิรมนฺติ อิเม โข ภิกฺขเว อิมสฺมึ
ธมฺมวินเย อฏฺฐ อจฺฉริยา อพฺภุตา ธมฺมา เย ทิสฺวา ทิสฺวา
ภิกฺขู อิมสฺมึ ธมฺมวินเย อภิรมนฺตีติ
อถโข ภควา เอตมตฺถํ วิทิตฺวา ตายํ เวลายํ อิมํ
อุทานํ อุทาเนสิ
ฉนฺนมติวสฺสติ วิวฏํ นาติวสฺสติ
ตสฺมา ฉนฺนํ วิวเรถ เอวนฺตํ นาติวสฺสตีติ
อถโข ภควา ภิกฺขู อามนฺเตสิ นทานาหํ ภิกฺขเว



อิโต ปรํ อุโปสถํ กริสฺสามิ ปาติโมกฺขํ อุทฺทิสิสฺสามิ ตุเมฺห
วทานิ ภิกฺขเว อิโต ปรํ อุโปสถํ กเรยฺยาถ ปาติโมกฺขํ
อุทฺทิเสยฺยาถ อฏฺฐานเมตํ ภิกฺขเว อนวกาโส ยํ ตถาคโต
อปริสุทฺธาย ปริสาย อุโปสถํ กเรยฺย ปาติโมกฺขํ อุทฺทิเสยฺย
น จ ภิกฺขเว ภิกฺขุนา สาปตฺติเกน ปาติโมกฺขํ โสตพฺพํ โย
สุเณยฺย อาปตฺติ ทุกฺกฏสฺส อนุชานามิ ภิกฺขเว โย สาปตฺติโก
ปาติโมกฺขํ สุณาติ ตสฺส ปาติโมกฺขํ ฐเปตุํ เอวญฺจ
ปน ภิกฺขเว ฐเปตพฺพํ ตทหุโปสเถ จาตุทฺทเส วา ปณฺณรเส
วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหริตพฺพํ สุณาตุ
เม ภนฺเต สงฺโฆ อิตฺถนฺนาโม ปุคฺคโล สาปตฺติโก ตสฺส
ปาติโมกฺขํ ฐเปมิ น ตสฺมึ สมฺมุขีภูเต ปาติโมกฺขํ
อุทฺทิสิตพฺพนฺติ ฐปิตํ โหติ ปาติโมกฺขนฺติ
เตน โข ปน สมเยน ฉพฺพคฺคิยา ภิกฺขู นาเมฺห
โกจิ ชานาตีติ สาปตฺติกา ว ปาติโมกฺขํ สุณนฺติ เถรา ภิกฺขู
ปรจิตฺตวิทุโน ภิกฺขูนํ อาโรเจนฺติ อิตฺถนฺนาโม จ อิตฺถนฺนาโม
จ อาวุโส ฉพฺพคฺคิยา ภิกฺขู นาเมฺห โกจิ ชานาตีติ สาปตฺติกาว
ปาติโมกฺขํ สุณนฺตีติ อสฺโสสุํ โข ฉพฺพคฺคิยา ภิกฺขู เถรา
กิร ภิกฺขู ปรจิตฺตวิทุโน อเมฺห ภิกฺขูนํ อาโรเจนฺติ อิตฺถนฺนาโม
จ อิตฺถนฺนาโม จ อาวุโส ฉพฺพคฺคิยา ภิกฺขู นาเมฺห



โกจิ ชานาตีติ สาปตฺติกา ว ปาติโมกฺขํ สุณนฺตีติ เต ปุรมฺหากํ
เปสลา ภิกฺขู ปาติโมกฺขํ ฐเปนฺตีติ ปฏิกจฺเจว สุทฺธานํ ภิกฺขูนํ
อนาปตฺติกานํ อวตฺถุสฺมึ อการเณ ปาติโมกฺขํ ฐเปนฺติ เย
เต ภิกฺขู อปฺปิจฺฉา เป เต อุชฺฌายนฺติ ขียนฺติ วิปาเจนฺติ
กถํ หิ นาม ฉพฺพคฺคิยา ภิกฺขู สุทฺธานํ ภิกฺขูนํ อนาปตฺติกานํ
อวตฺถุสฺมึ อการเณ ปาติโมกฺขํ ฐเปสฺสนฺตีติ อถโข เต
ภิกฺขู ภควโต เอตมตฺถํ อาโรเจสุํ เป สจฺจํ กิร ภิกฺขเว
ฉพฺพคฺคิยา ภิกฺขู สุทฺธานํ ภิกฺขูนํ อนาปตฺติกานํ อวตฺถุสฺมึ อการเณ
ปาติโมกฺขํ ฐเปนฺตีติ สจฺจํ ภควาติ เป วิครหิตฺวา ธมฺมึ
กถํ กตฺวา ภิกฺขู อามนฺเตสิ น ภิกฺขเว สุทฺธานํ ภิกฺขูนํ
อนาปตฺติกานํ อวตฺถุสฺมึ อการเณ ปาติโมกฺขํ ฐเปตพฺพํ โย
ฐเปยฺย อาปตฺติ ทุกฺกฏสฺส
เอกํ ภิกฺขเว อธมฺมิกํ ปาติโมกฺขฏฺฐปนํ เอกํ
ธมฺมิกํ เทฺว อธมฺมิกานิ ปาติโมกฺขฏฺฐปนานิ เทฺว ธมฺมิกานิ
ตีณิ อธมฺมิกานิ ปาติโมกฺขฏฺฐปนานิ ตีณิ ธมฺมิกานิ จตฺตาริ
อธมฺมิกานิ ปาติโมกฺขฏฺฐปนานิ จตฺตาริ ธมฺมิกานิ ปญฺจ
อธมฺมิกานิ ปาติโมกฺขฏฺฐปนานิ ปญฺจ ธมฺมิกานิ ฉ อธมฺมิกานิ
ปาติโมกฺขฏฺฐปนานิ ฉ ธมฺมิกานิ สตฺต อธมฺมิกานิ
ปาติโมกฺขฏฺฐปนานิ สตฺต ธมฺมิกานิ อฏฺฐ อธมฺมิกานิ
ปาติโมกฺขฏฺฐปนานิ อฏฺฐ ธมฺมิกานิ นว อธมฺมิกานิ


ปาติโมกฺขฏฺฐปนานิ นว ธมฺมิกานิ ทส อธมฺมิกานิ ปาติโมกฺขฏฺฐปนานิ
ทส ธมฺมิกานิ
กตมํ เอกํ อธมฺมิกํ ปาติโมกฺขฏฺฐปนํ อมูลิกาย
สีลวิปตฺติยา ปาติโมกฺขํ ฐเปติ อิทํ เอกํ อธมฺมิกํ
ปาติโมกฺขฏฺฐปนํ
กตมํ เอกํ ธมฺมิกํ ปาติโมกฺขฏฺฐปนํ สมูลิกาย
สีลวิปตฺติยา ปาติโมกฺขํ ฐเปติ อิทํ เอกํ ธมฺมิกํ
ปาติโมกฺขฏฺฐปนํ
กตมานิ เทฺว อธมฺมิกานิ ปาติโมกฺขฏฺฐปนานิ
อมูลิกาย สีลวิปตฺติยา ปาติโมกฺขํ ฐเปติ อมูลิกาย
อาจารวิปตฺติยา ปาติโมกฺขํ ฐเปติ อิมานิ เทฺว อธมฺมิกานิ
ปาติโมกฺขฏฺฐปนานิ
กตมานิ เทฺว ธมฺมิกานิ ปาติโมกฺขฏฺฐปนานิ
สมูลิกาย สีลวิปตฺติยา ปาติโมกฺขํ ฐเปติ สมูลิกาย อาจารวิปตฺติยา
ปาติโมกฺขํ ฐเปติ อิมานิ เทฺว ธมฺมิกานิ ปาติโมกฺขฏฺฐปนานิ
กตมานิ ตีณิ อธมฺมิกานิ ปาติโมกฺขฏฺฐปนานิ
อมูลิกาย สีลวิปตฺติยา ปาติโมกฺขํ ฐเปติ อมูลิกาย อาจารวิปตฺติยา
ปาติโมกฺขํ ฐเปติ อมูลิกาย ทิฏฺฐิวิปตฺติยา ปาติโมกฺขํ
ฐเปติ อิมานิ ตีณิ อธมฺมิกานิ ปาติโมกฺขฏฺฐปนานิ
กตมานิ ตีณิ ธมฺมิกานิ ปาติโมกฺขฏฺฐปนานิ


สมูลิกาย สีลวิปตฺติยา ปาติโมกฺขํ ฐเปติ สมูลิกาย อาจารวิปตฺติยา
ปาติโมกฺขํ ฐเปติ สมูลิกาย ทิฏฺฐิวิปตฺติยา ปาติโมกฺขํ
ฐเปติ อิมานิ ตีณิ ธมฺมิกานิ ปาติโมกฺขฏฺฐปนานิ
กตมานิ จตฺตาริ อธมฺมิกานิ ปาติโมกฺขฏฺฐปนานิ
อมูลิกาย สีลวิปตฺติยา ปาติโมกฺขํ ฐเปติ อมูลิกาย อาจารวิปตฺติยา
ปาติโมกฺขํ ฐเปติ อมูลิกาย ทิฏฺฐิวิปตฺติยา ปาติโมกฺขํ
ฐเปติ อมูลิกาย อาชีววิปตฺติยา ปาติโมกฺขํ ฐเปติ อิมานิ
จตฺตาริ อธมฺมิกานิ ปาติโมกฺขฏฺฐปนานิ
กตมานิ จตฺตาริ ธมฺมิกานิ ปาติโมกฺขฏฺฐปนานิ
สมูลิกาย สีลวิปตฺติยา ปาติโมกฺขํ ฐเปติ สมูลิกาย อาจารวิปตฺติยา
ปาติโมกฺขํ ฐเปติ สมูลิกาย ทิฏฺฐิวิปตฺติยา ปาติโมกฺขํ
ฐเปติ สมูลิกาย อาชีววิปตฺติยา ปาติโมกฺขํ ฐเปติ อิมานิ
จตฺตาริ ธมฺมิกานิ ปาติโมกฺขฏฺฐปนานิ
กตมานิ ปญฺจ อธมฺมิกานิ ปาติโมกฺขฏฺฐปนานิ
อมูลิเกน ปาราชิเกน ปาติโมกฺขํ ฐเปติ อมูลิเกน สงฺฆาทิเสเสน
ปาติโมกฺขํ ฐเปติ อมูลิเกน ปาจิตฺติเยน ปาติโมกฺขํ ฐเปติ
อมูลิเกน ปาฏิเทสนีเยน ปาติโมกฺขํ ฐเปติ อมูลิเกน ทุกฺกเฏน
ปาติโมกฺขํ ฐเปติ อิมานิ ปญฺจ อธมฺมิกานิ ปาติโมกฺขฏฺฐปนานิ
กตมานิ ปญฺจ ธมฺมิกานิ ปาติโมกฺขฏฺฐปนานิ
สมูลิเกน ปาราชิเกน ปาติโมกฺขํ ฐเปติ สมูลิเกน สงฺฆาทิเสเสน


ปาติโมกฺขํ ฐเปติ สมูลิเกน ปาจิตฺติเยน ปาติโมกฺขํ ฐเปติ
สมูลิเกน ปาฏิเทสนีเยน ปาติโมกฺขํ ฐเปติ สมูลิเกน ทุกฺกเฏน
ปาติโมกฺขํ ฐเปติ อิมานิ ปญฺจ ธมฺมิกานิ ปาติโมกฺขฏฺฐปนานิ
กตมานิ ฉ อธมฺมิกานิ ปาติโมกฺขฏฺฐปนานิ อมูลิกาย
สีลวิปตฺติยา ปาติโมกฺขํ ฐเปติ อกตาย อมูลิกาย สีลวิปตฺติยา
ปาติโมกฺขํ ฐเปติ กตาย อมูลิกาย อาจารวิปตฺติยา ปาติโมกฺขํ
ฐเปติ อกตาย อมูลิกาย อาจารวิปตฺติยา ปาติโมกฺขํ ฐเปติ
กตาย อมูลิกาย ทิฏฺฐิวิปตฺติยา ปาติโมกฺขํ ฐเปติ อกตาย
อมูลิกาย ทิฏฺฐิวิปตฺติยา ปาติโมกฺขํ ฐเปติ กตาย อิมานิ ฉ
อธมฺมิกานิ ปาติโมกฺขฏฺฐปนานิ
กตมานิ ฉ ธมฺมิกานิ ปาติโมกฺขฏฺฐปนานิ สมูลิกาย
สีลวิปตฺติยา ปาติโมกฺขํ ฐเปติ อกตาย สมูลิกาย สีลวิปตฺติยา
ปาติโมกฺขํ ฐเปติ กตาย สมูลิกาย อาจารวิปตฺติยา ปาติโมกฺขํ
ฐเปติ อกตาย สมูลิกาย อาจารวิปตฺติยา ปาติโมกฺขํ ฐเปติ
กตาย สมูลิกาย ทิฏฺฐิวิปตฺติยา ปาติโมกฺขํ ฐเปติ อกตาย
สมูลิกาย ทิฏฺฐิวิปตฺติยา ปาติโมกฺขํ ฐเปติ กตาย อิมานิ ฉ
ธมฺมิกานิ ปาติโมกฺขฏฺฐปนานิ
กตมานิ สตฺต อธมฺมิกานิ ปาติโมกฺขฏฺฐปนานิ
อมูลิเกน ปาราชิเกน ปาติโมกฺขํ ฐเปติ อมูลิเกน สงฺฆาทิเสเสน
ปาติโมกฺขํ ฐเปติ อมูลิเกน ถุลฺลจฺจเยน ปาติโมกฺขํ ฐเปติ


อมูลิเกน ปาจิตฺติเยน ปาติโมกฺขํ ฐเปติ อมูลิเกน ปาฏิเทสนีเยน
ปาติโมกฺขํ ฐเปติ อมูลิเกน ทุกฺกเฏน ปาติโมกฺขํ ฐเปติ
อมูลิเกน ทุพฺภาสิเตน ปาติโมกฺขํ ฐเปติ อิมานิ สตฺต อธมฺมิกานิ
ปาติโมกฺขฏฺฐปนานิ
กตมานิ สตฺต ธมฺมิกานิ ปาติโมกฺขฏฺฐปนานิ สมูลิเกน
ปาราชิเกน ปาติโมกฺขํ ฐเปติ สมูลิเกน สงฺฆาทิเสเสน ปาติโมกฺขํ
ฐเปติ สมูลิเกน ถุลฺลจฺจเยน ปาติโมกฺขํ ฐเปติ สมูลิเกน
ปาจิตฺติเยน ปาติโมกฺขํ ฐเปติ สมูลิเกน ปาฏิเทสนีเยน ปาติโมกฺขํ
ฐเปติ สมูลิเกน ทุกฺกเฏน ปาติโมกฺขํ ฐเปติ สมูลิเกน
ทุพฺภาสิเตน ปาติโมกฺขํ ฐเปติ อิมานิ สตฺต ธมฺมิกานิ
ปาติโมกฺขฏฺฐปนานิ
กตมานิ อฏฺฐ อธมฺมิกานิ ปาติโมกฺขฏฺฐปนานิ
อมูลิกาย สีลวิปตฺติยา ปาติโมกฺขํ ฐเปติ อกตาย อมูลิกาย
สีลวิปตฺติยา ปาติโมกฺขํ ฐเปติ กตาย อมูลิกาย อาจารวิปตฺติยา
ปาติโมกฺขํ ฐเปติ อกตาย อมูลิกาย อาจารวิปตฺติยา ปาติโมกฺขํ
ฐเปติ กตาย อมูลิกาย ทิฏฺฐิวิปตฺติยา ปาติโมกฺขํ ฐเปติ
อกตาย อมูลิกาย ทิฏฺฐิวิปตฺติยา ปาติโมกฺขํ ฐเปติ กตาย
อมูลิกาย อาชีววิปตฺติยา ปาติโมกฺขํ ฐเปติ อกตาย อมูลิกาย
อาชีววิปตฺติยา ปาติโมกฺขํ ฐเปติ กตาย อิมานิ อฏฺฐ อธมฺมิกานิ
ปาติโมกฺขฏฺฐปนานิ


กตมานิ อฏฺฐ ธมฺมิกานิ ปาติโมกฺขฏฺฐปนานิ
สมูลิกาย สีลวิปตฺติยา ปาติโมกฺขํ ฐเปติ อกตาย สมูลิกาย
สีลวิปตฺติยา ปาติโมกฺขํ ฐเปติ กตาย สมูลิกาย อาจารวิปตฺติยา
ปาติโมกฺขํ ฐเปติ อกตาย สมูลิกาย อาจารวิปตฺติยา ปาติโมกฺขํ
ฐเปติ กตาย สมูลิกาย ทิฏฺฐิวิปตฺติยา ปาติโมกฺขํ ฐเปติ
อกตาย สมูลิกาย ทิฏฺฐิวิปตฺติยา ปาติโมกฺขํ ฐเปติ กตาย
สมูลิกาย อาชีววิปตฺติยา ปาติโมกฺขํ ฐเปติ อกตาย สมูลิกาย
อาชีววิปตฺติยา ปาติโมกฺขํ ฐเปติ กตาย อิมานิ อฏฺฐ
ธมฺมิกานิ ปาติโมกฺขฏฺฐปนานิ
กตมานิ นว อธมฺมิกานิ ปาติโมกฺขฏฺฐปนานิ อมูลิกาย
สีลวิปตฺติยา ปาติโมกฺขํ ฐเปติ อกตาย อมูลิกาย สีลวิปตฺติยา
ปาติโมกฺขํ ฐเปติ กตาย อมูลิกาย สีลวิปตฺติยา ปาติโมกฺขํ
ฐเปติ กตากตาย อมูลิกาย อาจารวิปตฺติยา ปาติโมกฺขํ ฐเปติ
อกตาย อมูลิกาย อาจารวิปตฺติยา ปาติโมกฺขํ ฐเปติ กตาย
อมูลิกาย อาจารวิปตฺติยา ปาติโมกฺขํ ฐเปติ กตากตาย อมูลิกาย
ทิฏฺฐิวิปตฺติยา ปาติโมกฺขํ ฐเปติ อกตาย อมูลิกาย ทิฏฺฐิวิปตฺติยา
ปาติโมกฺขํ ฐเปติ กตาย อมูลิกาย ทิฏฺฐิวิปตฺติยา ปาติโมกฺขํ
ฐเปติ กตากตาย อิมานิ นว อธมฺมิกานิ ปาติโมกฺขฏฺฐปนานิ
กตมานิ นว ธมฺมิกานิ ปาติโมกฺขฏฺฐปนานิ สมูลิกาย
สีลวิปตฺติยา ปาติโมกฺขํ ฐเปติ อกตาย สมูลิกาย สีลวิปตฺติยา


ปาติโมกฺขํ ฐเปติ กตาย สมูลิกาย สีลวิปตฺติยา ปาติโมกฺขํ
ฐเปติ กตากตาย สมูลิกาย อาจารวิปตฺติยา ปาติโมกฺขํ ฐเปติ
อกตาย สมูลิกาย อาจารวิปตฺติยา ปาติโมกฺขํ ฐเปติ กตาย
สมูลิกาย อาจารวิปตฺติยา ปาติโมกฺขํ ฐเปติ กตากตาย สมูลิกาย
ทิฏฺฐิวิปตฺติยา ปาติโมกฺขํ ฐเปติ อกตาย สมูลิกาย ทิฏฺฐิวิปตฺติยา
ปาติโมกฺขํ ฐเปติ กตาย สมูลิกาย ทิฏฺฐิวิปตฺติยา ปาติโมกฺขํ
ฐเปติ กตากตาย อิมานิ นว ธมฺมิกานิ ปาติโมกฺขฏฺฐปนานิ
กตมานิ ทส อธมฺมิกานิ ปาติโมกฺขฏฺฐปนานิ น
ปาราชิโก ตสฺสํ ปริสายํ นิสินฺโน โหติ น ปาราชิกกถา
วิปฺปกตา โหติ น สิกฺขํ ปจฺจกฺขาตโก ตสฺสํ ปริสายํ นิสินฺโน
โหติ น สิกฺขํ ปจฺจกฺขาตกถา วิปฺปกตา โหติ ธมฺมิกํ
สามคฺคึ อุเปติ น ธมฺมิกํ สามคฺคึ ปจฺจาทิยติ น ธมฺมิกาย
สามคฺคิยา ปจฺจาทานกถา วิปฺปกตา โหติ น สีลวิปตฺติยา
ทิฏฺฐสุตปริสงฺกิโต โหติ น อาจารวิปตฺติยา ทิฏฺฐสุตปริสงฺกิโต
โหติ น ทิฏฺฐิวิปตฺติยา ทิฏฺฐสุตปริสงฺกิโต โหติ อิมานิ ทส
อธมฺมิกานิ ปาติโมกฺขฏฺฐปนานิ
กตมานิ ทส ธมฺมิกานิ ปาติโมกฺขฏฺฐปนานิ ปาราชิโก
ตสฺสํ ปริสายํ นิสินฺโน โหติ ปาราชิกกถา วิปฺปกตา โหติ
สิกฺขํ ปจฺจกฺขาตโก ตสฺสํ ปริสายํ นิสินฺโน โหติ สิกฺขํ ปจฺจกฺขาตกถา
วิปฺปกตา โหติ ธมฺมิกํ สามคฺคึ น อุเปติ ธมฺมิกํ


สามคฺคึ ปจฺจาทิยติ ธมฺมิกาย สามคฺคิยา ปจฺจาทานกถา วิปฺปกตา
โหติ สีลวิปตฺติยา ทิฏฺฐสุตปริสงฺกิโต โหติ อาจารวิปตฺติยา
ทิฏฺฐสุตปริสงฺกิโต โหติ ทิฏฺฐิวิปตฺติยา ทิฏฺฐสุตปริสงฺกิโต โหติ
อิมานิ ทส ธมฺมิกานิ ปาติโมกฺขฏฺฐปนานิ
กถํ ปาราชิโก ตสฺสํ ปริสายํ นิสินฺโน โหติ อิธ
ภิกฺขเว เยหิ อากาเรหิ เยหิ ลิงฺเคหิ เยหิ นิมิตฺเตหิ ปาราชิกสฺส
ธมฺมสฺส อชฺฌาปตฺติ โหติ เตหิ อากาเรหิ เตหิ ลิงฺเคหิ เตหิม
นิมิตฺเตหิ ภิกฺขุ ภิกฺขุํ ปสฺสติ ปาราชิกํ ธมฺมํ อชฺฌาปชฺชนฺตํ
น เหว โข ภิกฺขุ ภิกฺขุํ ปสฺสติ ปาราชิกํ ธมฺมํ อชฺฌาปชฺชนฺตํ
อปิจ อญฺโญ ภิกฺขุ ภิกฺขุสฺส อาโรเจติ อิตฺถนฺนาโม อาวุโส
ภิกฺขุ ปาราชิกํ ธมฺมํ อชฺฌาปนฺโนติ น เหว โข ภิกฺขุ ภิกฺขุํ
ปสฺสติ ปาราชิกํ ธมฺมํ อชฺฌาปชฺชนฺตํ น ปิ อญฺโญ ภิกฺขุ
ภิกฺขุสฺส อาโรเจติ อิตฺถนฺนาโม อาวุโส ภิกฺขุ ปาราชิกํ ธมฺมํ
อชฺฌาปนฺโนติ อปิจ โส ว ภิกฺขุ ภิกฺขุสฺส อาโรเจติ อหํ
อาวุโส ปาราชิกํ ธมฺมํ อชฺฌาปนฺโนติ อากงฺขมาโน ภิกฺขเว
ภิกฺขุ เตน ทิฏฺเฐน เตน สุเตน ตาย ปริสงฺกาย ตทหุโปสเถ
จาตุทฺทเส วา ปณฺณรเส วา ตสฺมึ ปุคฺคเล สมฺมุขีภูเต สงฺฆมชฺเฌ
อุทาหเรยฺย สุณาตุ เม ภนฺเต สงฺโฆ อิตฺถนฺนาโม ปุคฺคโล
ปาราชิกํ ธมฺมํ อชฺฌาปนฺโน ตสฺส ปาติโมกฺขํ ฐเปมิ น ตสฺมึ



สมฺมุขีภูเต ปาติโมกฺขํ อุทฺทิสิตพฺพนฺติ ธมฺมิกํ ปาติโมกฺขฏฺฐปนํ
ภิกฺขุสฺส ปาติโมกฺเข ฐปิเต ปริสา วุฏฺฐาติ ทสนฺนํ
อนฺตรายานํ อญฺญตเรน อนฺตราเยน ราชนฺตราเยน วา โจรนฺตราเยน
วา อคฺยนฺตราเยน วา อุทกนฺตราเยน วา มนุสฺสนฺตราเยน
วา อมนุสฺสนฺตราเยน วา วาฬนฺตราเยน วา สิรึสปนฺตราเยน วา
ชีวิตนฺตราเยน วา พฺรหฺมจริยนฺตราเยน วา อากงฺขมาโน ภิกฺขเว
ภิกฺขุ ตสฺมึ อาวาเส อญฺญตรสฺมึ วา อาวาเส ตสฺมึ ปุคฺคเล
สมฺมุขีภูเต สงฺฆมชฺเฌ อุทาหเรยฺย สุณาตุ เม ภนฺเต สงฺโฆ
อิตฺถนฺนามสฺส ปุคฺคลสฺส ปาราชิกกถา วิปฺปกตา ตํ วตฺถุํ อวินิจฺฉิตํ
ยทิ สงฺฆสฺส ปตฺตกลฺลํ สงฺโฆ ตํ วตฺถุํ วินิจฺฉิเนยฺยาติ
เอวญฺเจ ตํ ลเภถ อิจฺเจตํ กุสลํ โน เจ ลเภถ ตทหุโปสเถ
จาตุทฺทเส วา ปณฺณรเส วา ตสฺมึ ปุคฺคเล สมฺมุขีภูเต สงฺฆมชฺเฌ
อุทาหริตพฺพํ สุณาตุ เม ภนฺเต สงฺโฆ อิตฺถนฺนามสฺส ปุคฺคลสฺส
ปาราชิกกถา วิปฺปกตา ตํ วตฺถุํ อวินิจฺฉิตํ ตสฺส ปาติโมกฺขํ
ฐเปมิ น ตสฺมึ สมฺมุขีภูเต ปาติโมกฺขํ อุทฺทิสิตพฺพนฺติ
ธมฺมิกํ ปาติโมกฺขฏฺฐปนํ
กถํ สิกฺขํ ปจฺจกฺขาตโก ตสฺสํ ปริสายํ นิสินฺโน
โหติ อิธ ปน ภิกฺขเว ภิกฺขุนา เยหิ อากาเรหิ เยหิ ลิงฺเคหิ



เยหิ นิมิตฺเตหิ สิกฺขา ปจฺจกฺขาตา โหติ เตหิ อากาเรหิ เตหิ
ลิงฺเคหิ เตหิ นิมิตฺเตหิ ภิกฺขุ ภิกฺขุํ ปสฺสติ สิกฺขํ ปจฺจกฺขนฺตํ
น เหว โข ภิกฺขุ ภิกฺขุํ ปสฺสติ สิกฺขํ ปจฺจกฺขนฺตํ อปิจ อญฺโญ
ภิกฺขุ ภิกฺขุสฺส อาโรเจติ อิตฺถนฺนาเมน อาวุโส ภิกฺขุนา สิกฺขา
ปจฺจกฺขาตาติ น เหว โข ภิกฺขุ ภิกฺขุํ ปสฺสติ สิกฺขํ ปจฺจกฺขนฺตํ
น ปิ อญฺโญ ภิกฺขุ ภิกฺขุสฺส อาโรเจติ อิตฺถนฺนาเมน อาวุโส
ภิกฺขุนา สิกฺขา ปจฺจกฺขาตาติ อปิจ โส ว ภิกฺขุ ภิกฺขุสฺส
อาโรเจติ มยา อาวุโส สิกฺขา ปจฺจกฺขาตาติ อากงฺขมาโน
ภิกฺขเว ภิกฺขุ เตน ทิฏฺเฐน เตน สุเตน ตาย ปริสงฺกาย ตทหุโปสเถ
จาตุทฺทเส วา ปณฺณรเส วา ตสฺมึ ปุคฺคเล สมฺมุขีภูเต สงฺฆมชฺเฌ
อุทาหเรยฺย สุณาตุ เม ภนฺเต สงฺโฆ อิตฺถนฺนาเมน ปุคฺคเลน
สิกฺขา ปจฺจกฺขาตา ตสฺส ปาติโมกฺขํ ฐเปมิ น ตสฺมึ สมฺมุขีภูเต
ปาติโมกฺขํ อุทฺทิสิตพฺพนฺติ ธมฺมิกํ ปาติโมกฺขฏฺฐปนํ
ภิกฺขุสฺส ปาติโมกฺเข ฐปิเต ปริสา วุฏฺฐาติ ทสนฺนํ
อนฺตรายานํ อญฺญตเรน อนฺตราเยน ราชนฺตราเยน วา เป
พฺรหฺมจริยนฺตราเยน วา อากงฺขมาโน ภิกฺขเว ภิกฺขุ ตสฺมึ
อาวาเส อญฺญตรสฺมึ วา อาวาเส ตสฺมึ ปุคฺคเล สมฺมุขีภูเต
สงฺฆมชฺเฌ อุทาหเรยฺย สุณาตุ เม ภนฺเต สงฺโฆ อิตฺถนฺนามสฺส
ปุคฺคลสฺส สิกฺขํ ปจฺจกฺขาตกถา วิปฺปกตา ตํ วตฺถุํ อวินิจฺฉิตํ
ยทิ สงฺฆสฺส ปตฺตกลฺลํ สงฺโฆ ตํ วตฺถุํ วินิจฺฉิเนยฺยาติ


เอวญฺเจ ตํ ลเภถ อิจฺเจตํ กุสลํ โน เจ ลเภถ ตทหุโปสเถ
จาตุทฺทเส วา ปณฺณรเส วา ตสฺมึ ปุคฺคเล สมฺมุขีภูเต สงฺฆมชฺเฌ
อุทาหริตพฺพํ สุณาตุ เม ภนฺเต สงฺโฆ อิตฺถนฺนามสฺส ปุคฺคลสฺส
สิกฺขํ ปจฺจกฺขาตกถา วิปฺปกตา ตํ วตฺถุํ อวินิจฺฉิตํ ตสฺส
ปาติโมกฺขํ ฐเปมิ น ตสฺมึ สมฺมุขีภูเต ปาติโมกฺขํ
อุทฺทิสิตพฺพนฺติ ธมฺมิกํ ปาติโมกฺขฏฺฐปนํ
กถํ ธมฺมิกํ สามคฺคึ น อุเปติ อิธ ปน ภิกฺขเว
เยหิ อากาเรหิ เยหิ ลิงฺเคหิ เยหิ นิมิตฺเตหิ ธมฺมิกาย สามคฺคิยา
อนุปคมนํ โหติ เตหิ อากาเรหิ เตหิ ลิงฺเคหิ เตหิ นิมิตฺเตหิ
ภิกฺขุ ภิกฺขุํ ปสฺสติ ธมฺมิกํ สามคฺคึ น อุเปนฺตํ น เหว โข
ภิกฺขุ ภิกฺขุํ ปสฺสติ ธมฺมิกํ สามคฺคึ น อุเปนฺตํ อปิจ อญฺโญ
ภิกฺขุ ภิกฺขุสฺส อาโรเจติ อิตฺถนฺนาโม อาวุโส ภิกฺขุ ธมฺมิกํ
สามคฺคึ น อุเปตีติ น เหว โข ภิกฺขุ ภิกฺขุํ ปสฺสติ ธมฺมิกํ
สามคฺคึ น อุเปนฺตํ น ปิ อญฺโญ ภิกฺขุ ภิกฺขุสฺส อาโรเจติ
อิตฺถนฺนาโม อาวุโส ภิกฺขุ ธมฺมิกํ สามคฺคึ น อุเปตีติ อปิจ
โส ว ภิกฺขุ ภิกฺขุสฺส อาโรเจติ อหํ อาวุโส ธมฺมิกํ สามคฺคึ
น อุเปมีติ อากงฺขมาโน ภิกฺขเว ภิกฺขุ เตน ทิฏฺเฐน เตน
สุเตน ตาย ปริสงฺกาย ตทหุโปสเถ จาตุทฺทเส วา ปณฺณรเส
วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหเรยฺย สุณาตุ
เม ภนฺเต สงฺโฆ อิตฺถนฺนาโม ปุคฺคโล ธมฺมิกํ สามคฺคึ น



อุเปติ ตสฺส ปาติโมกฺขํ ฐเปมิ น ตสฺมึ สมฺมุขีภูเต ปาติโมกฺขํ
อุทฺทิสิตพฺพนฺติ ธมฺมิกํ ปาติโมกฺขฏฺฐปนํ
กถํ ธมฺมิกํ สามคฺคึ ปจฺจาทิยติ อิธ ปน ภิกฺขเว
เยหิ อากาเรหิ เยหิ ลิงฺเคหิ เยหิ นิมิตฺเตหิ ธมฺมิกาย สามคฺคิยา
ปจฺจาทานํ โหติ เตหิ อากาเรหิ เตหิ ลิงฺเคหิ เตหิ นิมิตฺเตหิ
ภิกฺขุ ภิกฺขุํ ปสฺสติ ธมฺมิกํ สามคฺคึ ปจฺจาทิยนฺตํ น เหว โข
ภิกฺขุ ภิกฺขุํ ปสฺสติ ธมฺมิกํ สามคฺคึ ปจฺจาทิยนฺตํ อปิจ อญฺโญ
ภิกฺขุ ภิกฺขุสฺส อาโรเจติ อิตฺถนฺนาโม อาวุโส ภิกฺขุ ธมฺมิกํ
สามคฺคึ ปจฺจาทิยตีติ น เหว โข ภิกฺขุ ภิกฺขุํ ปสฺสติ ธมฺมิกํ
สามคฺคึ ปจฺจาทิยนฺตํ น ปิ อญฺโญ ภิกฺขุ ภิกฺขุสฺส อาโรเจติ
อิตฺถนฺนาโม อาวุโส ภิกฺขุ ธมฺมิกํ สามคฺคึ ปจฺจาทิยตีติ อปิจ
โส ว ภิกฺขุ ภิกฺขุสฺส อาโรเจติ อหํ อาวุโส ธมฺมิกํ สามคฺคึ
ปจฺจาทิยามีติ อากงฺขมาโน ภิกฺขเว ภิกฺขุ เตน ทิฏฺเฐน เตน
สุเตน ตาย ปริสงฺกาย ตทหุโปสเถ จาตุทฺทเส วา ปณฺณรเส
วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหเรยฺย สุณาตุ
เม ภนฺเต สงฺโฆ อิตฺถนฺนาโม ปุคฺคโล ธมฺมิกํ สามคฺคึ
ปจฺจาทิยติ ตสฺส ปาติโมกฺขํ ฐเปมิ น ตสฺมึ สมฺมุขีภูเต
ปาติโมกฺขํ อุทฺทิสิตพฺพนฺติ ธมฺมิกํ ปาติโมกฺขฏฺฐปนํ
ภิกฺขุสฺส ปาติโมกฺเข ฐปิเต ปริสา วุฏฺฐาติ ทสนฺนํ
อนฺตรายานํ อญฺญตเรน อนฺตราเยน ราชนฺตราเยน วา เป


พฺรหฺมจริยนฺตราเยน วา อากงฺขมาโน ภิกฺขเว ภิกฺขุ ตสฺมึ
อาวาเส อญฺญตรสฺมึ วา อาวาเส ตสฺมึ ปุคฺคเล สมฺมุขีภูเต
สงฺฆมชฺเฌ อุทาหเรยฺย สุณาตุ เม ภนฺเต สงฺโฆ อิตฺถนฺนามสฺส
ปุคฺคลสฺส ธมฺมิกาย สามคฺคิยา ปจฺจาทานกถา วิปฺปกตา ตํ
วตฺถุํ อวินิจฺฉิตํ ยทิ สงฺฆสฺส ปตฺตกลฺลํ สงฺโฆ ตํ วตฺถุํ
วินิจฺฉิเนยฺยาติ เอวญฺเจ ตํ ลเภถ อิจฺเจตํ กุสลํ โน เจ
ลเภถ ตทหุโปสเถ จาตุทฺทเส วา ปณฺณรเส วา ตสฺมึ ปุคฺคเล
สมฺมุขีภูเต สงฺฆมชฺเฌ อุทาหริตพฺพํ สุณาตุ เม ภนฺเต สงฺโฆ
อิตฺถนฺนามสฺส ปุคฺคลสฺส ธมฺมิกาย สามคฺคิยา ปจฺจาทานกถา
วิปฺปกตา ตํ วตฺถุํ อวินิจฺฉิตํ ตสฺส ปาติโมกฺขํ ฐเปมิ น ตสฺมึ
สมฺมุขีภูเต ปาติโมกฺขํ อุทฺทิสิตพฺพนฺติ ธมฺมิกํ ปาติโมกฺขฏฺฐปนํ
กถํ สีลวิปตฺติยา ทิฏฺฐสุตปริสงฺกิโต โหติ อิธ ปน
ภิกฺขเว ภิกฺขุ เยหิ อากาเรหิ เยหิ ลิงฺเคหิ เยหิ นิมิตฺเตหิ
สีลวิปตฺติยา ทิฏฺฐสุตปริสงฺกิโต โหติ เตหิ อากาเรหิ เตหิ
ลิงฺเคหิ เตหิ นิมิตฺเตหิ ภิกฺขุ ภิกฺขุํ ปสฺสติ สีลวิปตฺติยา ทิฏฺฐสุตปริสงฺกิตํ
น เหว โข ภิกฺขุ ภิกฺขุํ ปสฺสติ สีลวิปตฺติยา
ทิฏฺฐสุตปริสงฺกิตํ อปิจ อญฺโญ ภิกฺขุ ภิกฺขุสฺส อาโรเจติ
อิตฺถนฺนาโม อาวุโส ภิกฺขุ สีลวิปตฺติยา ทิฏฺฐสุตปริสงฺกิโตติ น
เหว โข ภิกฺขุ ภิกฺขุํ ปสฺสติ สีลวิปตฺติยา ทิฏฺฐสุตปริสงฺกิตํ
น ปิ อญฺโญ ภิกฺขุ ภิกฺขุสฺส อาโรเจติ อิตฺถนฺนาโม อาวุโส


ภิกฺขุ สีลวิปตฺติยา ทิฏฺฐสุตปริสงฺกิโตติ อปิจ โส ว ภิกฺขุ
ภิกฺขุสฺส อาโรเจติ อหํ อาวุโส สีลวิปตฺติยา ทิฏฺฐสุตปริสงฺกิโตติ
อากงฺขมาโน ภิกฺขเว ภิกฺขุ เตน ทิฏฺเฐน เตน สุเตน ตาย
ปริสงฺกาย ตทหุโปสเถ จาตุทฺทเส วา ปณฺณรเส วา ตสฺมึ
ปุคฺคเล สมฺมุขีภูเต สงฺฆมชฺเฌ อุทาหเรยฺย สุณาตุ เม ภนฺเต
สงฺโฆ อิตฺถนฺนาโม ปุคฺคโล สีลวิปตฺติยา ทิฏฺฐสุตปริสงฺกิโต
โหติ ตสฺส ปาติโมกฺขํ ฐเปมิ น ตสฺมึ สมฺมุขีภูเต ปาติโมกฺขํ
อุทฺทิสิตพฺพนฺติ ธมฺมิกํ ปาติโมกฺขฏฺฐปนํ
กถํ อาจารวิปตฺติยา ทิฏฺฐสุตปริสงฺกิโต โหติ อิธ
ปน ภิกฺขเว ภิกฺขุ เยหิ อากาเรหิ เยหิ ลิงฺเคหิ เยหิ นิมิตฺเตหิ
อาจารวิปตฺติยา ทิฏฺฐสุตปริสงฺกิโต โหติ เตหิ อากาเรหิ เตหิ
ลิงฺเคหิ เตหิ นิมิตฺเตหิ ภิกฺขุ ภิกฺขุํ ปสฺสติ อาจารวิปตฺติยา
ทิฏฺฐสุตปริสงฺกิตํ น เหว โข ภิกฺขุ ภิกฺขุํ ปสฺสติ อาจารวิปตฺติยา
ทิฏฺฐสุตปริสงฺกิตํ อปิจ อญฺโญ ภิกฺขุ ภิกฺขุสฺส อาโรเจติ
อิตฺถนฺนาโม อาวุโส ภิกฺขุ อาจารวิปตฺติยา ทิฏฺฐสุตปริสงฺกิโตติ
น เหว โข ภิกฺขุ ภิกฺขุํ ปสฺสติ อาจารวิปตฺติยา ทิฏฺฐสุตปริสงฺกิตํ
น ปิ อญฺโญ ภิกฺขุ ภิกฺขุสฺส อาโรเจติ อิตฺถนฺนาโม อาวุโส
ภิกฺขุ อาจารวิปตฺติยา ทิฏฺฐสุตปริสงฺกิโตติ อปิจ โส ว ภิกฺขุ
ภิกฺขุสฺส อาโรเจติ อหํ อาวุโส อาจารวิปตฺติยา ทิฏฺฐสุตปริสงฺกิโตติ
อากงฺขมาโน ภิกฺขเว ภิกฺขุ เตน ทิฏฺเฐน เตน สุเตน



ตาย ปริสงฺกาย ตทหุโปสเถ จาตุทฺทเส วา ปณฺณรเส วา ตสฺมึ
ปุคฺคเล สมฺมุขีภูเต สงฺฆมชฺเฌ อุทาหเรยฺย สุณาตุ เม ภนฺเต
สงฺโฆ อิตฺถนฺนาโม ปุคฺคโล อาจารวิปตฺติยา ทิฏฺฐสุตปริสงฺกิโต
ตสฺส ปาติโมกฺขํ ฐเปมิ น ตสฺมึ สมฺมุขีภูเต ปาติโมกฺขํ
อุทฺทิสิตพฺพนฺติ ธมฺมิกํ ปาติโมกฺขฏฺฐปนํ
กถํ ทิฏฺฐิวิปตฺติยา ทิฏฺฐสุตปริสงฺกิโต โหติ อิธ
ปน ภิกฺขเว ภิกฺขุ เยหิ อากาเรหิ เยหิ ลิงฺเคหิ เยหิ นิมิตฺเตหิ
ทิฏฺฐิวิปตฺติยา ทิฏฺฐสุตปริสงฺกิโต โหติ เตหิ อากาเรหิ เตหิ
ลิงฺเคหิ เตหิ นิมิตฺเตหิ ภิกฺขุ ภิกฺขุํ ปสฺสติ ทิฏฺฐิวิปตฺติยา
ทิฏฺฐสุตปริสงฺกิตํ น เหว โข ภิกฺขุ ภิกฺขุํ ปสฺสติ ทิฏฺฐิวิปตฺติยา
ทิฏฺฐสุตปริสงฺกิตํ อปิจ อญฺโญ ภิกฺขุ ภิกฺขุสฺส อาโรเจติ
อิตฺถนฺนาโม อาวุโส ภิกฺขุ ทิฏฺฐิวิปตฺติยา ทิฏฺฐสุตปริสงฺกิโตติ
น เหว โข ภิกฺขุ ภิกฺขุํ ปสฺสติ ทิฏฺฐิวิปตฺติยา ทิฏฺฐสุตปริสงฺกิตํ
น ปิ อญฺโญ ภิกฺขุ ภิกฺขุสฺส อาโรเจติ อิตฺถนฺนาโม อาวุโส
ภิกฺขุ ทิฏฺฐิวิปตฺติยา ทิฏฺฐสุตปริสงฺกิโตติ อปิจ โส ว ภิกฺขุ
ภิกฺขุสฺส อาโรเจติ อหํ อาวุโส ทิฏฺฐิวิปตฺติยา ทิฏฺฐสุตปริสงฺกิโตติ
อากงฺขมาโน ภิกฺขเว ภิกฺขุ เตน ทิฏฺเฐน เตน สุเตน ตาย
ปริสงฺกาย ตทหุโปสเถ จาตุทฺทเส วา ปณฺณรเส วา ตสฺมึ
ปุคฺคเล สมฺมุขีภูเต สงฺฆมชฺเฌ อุทาหเรยฺย สุณาตุ เม ภนฺเต
สงฺโฆ อิตฺถนฺนาโม ปุคฺคโล ทิฏฺฐิวิปตฺติยา ทิฏฺฐสุตปริสงฺกิโต


ตสฺส ปาติโมกฺขํ ฐเปมิ น ตสฺมึ สมฺมุขีภูเต ปาติโมกฺขํ
อุทฺทิสิตพฺพนฺติ ธมฺมิกํ ปาติโมกฺขฏฺฐปนํ อิมานิ ทส ธมฺมิกานิ
ปาติโมกฺขฏฺฐปนานีติ
ปฐโม ภาณวาโร
อถโข อายสฺมา อุปาลิ เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข อายสฺมา อุปาลิ ภควนฺตํ เอตทโวจ อตฺตาทานํ
อาทาตุกาเมน ภนฺเต ภิกฺขุนา กตมงฺคสมนฺนาคตํ อตฺตาทานํ
อาทาตพฺพนฺติ อตฺตาทานํ อาทาตุกาเมน อุปาลิ ภิกฺขุนา ปญฺจงฺคสมนฺนาคตํ
อตฺตาทานํ อาทาตพฺพํ อตฺตาทานํ อาทาตุกาเมน
อุปาลิ ภิกฺขุนา เอวํ ปจฺจเวกฺขิตพฺพํ ยํ โข อหํ อิมํ อตฺตาทานํ
อาทาตุกาโม กาโล นุ โข อิมํ อตฺตาทานํ อาทาตุํ อุทาหุ
โนติ สเจ อุปาลิ ภิกฺขุ ปจฺจเวกฺขมาโน เอวํ ชานาติ อกาโล
อิมํ อตฺตาทานํ อาทาตุํ โน กาโลติ น ตํ อุปาลิ อตฺตาทานํ
อาทาตพฺพํ สเจ ปนุปาลิ ภิกฺขุ ปจฺจเวกฺขมาโน เอวํ ชานาติ
กาโล อิมํ อตฺตาทานํ อาทาตุํ โน อกาโลติ เตนุปาลิ ภิกฺขุนา
อุตฺตรึ ปจฺจเวกฺขิตพฺพํ ยํ โข อหํ อิมํ อตฺตาทานํ อาทาตุกาโม
ภูตํ นุ โข อิทํ อตฺตาทานํ อุทาหุ โนติ สเจ อุปาลิ ภิกฺขุ
ปจฺจเวกฺขมาโน เอวํ ชานาติ อภูตํ อิทํ อตฺตาทานํ โน ภูตนฺติ
น ตํ อุปาลิ อตฺตาทานํ อาทาตพฺพํ สเจ ปนุปาลิ ภิกฺขุ


ปจฺจเวกฺขมาโน เอวํ ชานาติ ภูตํ อิทํ อตฺตาทานํ โน อภูตนฺติ
เตนุปาลิ ภิกฺขุนา อุตฺตรึ ปจฺจเวกฺขิตพฺพํ ยํ โข อหํ อิมํ
อตฺตาทานํ อาทาตุกาโม อตฺถสญฺหิตํ นุ โข อิทํ อตฺตาทานํ
อุทาหุ โนติ สเจ อุปาลิ ภิกฺขุ ปจฺจเวกฺขมาโน เอวํ ชานาติ
อนตฺถสญฺหิตํ อิทํ อตฺตาทานํ โน อตฺถสญฺหิตนฺติ น ตํ อุปาลิ
อตฺตาทานํ อาทาตพฺพํ สเจ ปนุปาลิ ภิกฺขุ ปจฺจเวกฺขมาโน
เอวํ ชานาติ อตฺถสญฺหิตํ อิทํ อตฺตาทานํ โน อนตฺถสญฺหิตนฺติ
เตนุปาลิ ภิกฺขุนา อุตฺตรึ ปจฺจเวกฺขิตพฺพํ อิมํ โข อหํ อตฺตาทานํ
อาทิยมาโน ลภิสฺสามิ สนฺทิฏฺเฐ สมฺภตฺเต ภิกฺขู ธมฺมโต วินยโต
ปกฺเข อุทาหุ โนติ สเจ อุปาลิ ภิกฺขุ ปจฺจเวกฺขมาโน เอวํ
ชานาติ อิมํ โข อหํ อตฺตาทานํ อาทิยมาโน น ลภิสฺสามิ
สนฺทิฏฺเฐ สมฺภตฺเต ภิกฺขู ธมฺมโต วินยโต ปกฺเขติ น ตํ
อุปาลิ อตฺตาทานํ อาทาตพฺพํ สเจ ปนุปาลิ ภิกฺขุ ปจฺจเวกฺขมาโน
เอวํ ชานาติ อิมํ โข อหํ อตฺตาทานํ อาทิยมาโน ลภิสฺสามิ
สนฺทิฏฺเฐ สมฺภตฺเต ภิกฺขู ธมฺมโต วินยโต ปกฺเขติ เตนุปาลิ
ภิกฺขุนา อุตฺตรึ ปจฺจเวกฺขิตพฺพํ อิมํ โข เม อตฺตาทานํ อาทิยโต
ภวิสฺสติ สงฺฆสฺส ตโตนิทานํ ภณฺฑนํ กลโห วิคฺคโห วิวาโท
สงฺฆเภโท สงฺฆราชิ สงฺฆววตฺถานํ สงฺฆนานากรณํ อุทาหุ โนติ
สเจ อุปาลิ ภิกฺขุ ปจฺจเวกฺขมาโน เอวํ ชานาติ อิมํ โข เม
อตฺตาทานํ อาทิยโต ภวิสฺสติ สงฺฆสฺส ตโตนิทานํ ภณฺฑนํ กลโห



วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณนฺติ
น ตํ อุปาลิ อตฺตาทานํ อาทาตพฺพํ สเจ ปนุปาลิ
ภิกฺขุ ปจฺจเวกฺขมาโน เอวํ ชานาติ อิมํ โข เม อตฺตาทานํ
อาทิยโต น ภวิสฺสติ สงฺฆสฺส ตโตนิทานํ ภณฺฑนํ กลโห วิคฺคโห
วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณนฺติ
อาทาตพฺพํ ตํ อุปาลิ อตฺตาทานํ เอวํ ปญฺจงฺคสมนฺนาคตํ โข
อุปาลิ อตฺตาทานํ อาทินฺนํ ปจฺฉาปิ อวิปฺปฏิสารกรํ ภวิสฺสตีติ
โจทเกน ภนฺเต ภิกฺขุนา ปรํ โจเทตุกาเมน กตี
ธมฺเม อชฺฌตฺตํ ปจฺจเวกฺขิตฺวา ปโร โจเทตพฺโพติ โจทเกนุปาลิ
ภิกฺขุนา ปรํ โจเทตุกาเมน ปญฺจ ธมฺเม อชฺฌตฺตํ ปจฺจเวกฺขิตฺวา
ปโร โจเทตพฺโพ โจทเกนุปาลิ ภิกฺขุนา ปรํ โจเทตุกาเมน เอวํ
ปจฺจเวกฺขิตพฺพํ ปริสุทฺธกายสมาจาโร นุ โขมฺหิ ปริสุทฺเธนมฺหิ
กายสมาจาเรน สมนฺนาคโต อจฺฉิทฺเทน อปฺปฏิมํเสน สํวิชฺชติ
นุ โข เม เอโส ธมฺโม อุทาหุ โนติ โน เจ อุปาลิ
ภิกฺขุ ปริสุทฺธกายสมาจาโร โหติ ปริสุทฺเธน กายสมาจาเรน
สมนฺนาคโต อจฺฉิทฺเทน อปฺปฏิมํเสน ตสฺส ภวนฺติ วตฺตาโร
อิงฺฆ ตาว อายสฺมา กายิกํ สิกฺขสฺสูติ อิติสฺส ภวนฺติ วตฺตาโร
ปุน จปรํ อุปาลิ โจทเกน ภิกฺขุนา ปรํ โจเทตุกาเมน เอวํ
ปจฺจเวกฺขิตพฺพํ ปริสุทฺธวจีสมาจาโร นุ โขมฺหิ ปริสุทฺเธนมฺหิ
วจีสมาจาเรน สมนฺนาคโต อจฺฉิทฺเทน อปฺปฏิมํเสน สํวิชฺชติ



นุ โข เม เอโส ธมฺโม อุทาหุ โนติ โน เจ อุปาลิ
ภิกฺขุ ปริสุทฺธวจีสมาจาโร โหติ ปริสุทฺเธน วจีสมาจาเรน
สมนฺนาคโต อจฺฉิทฺเทน อปฺปฏิมํเสน ตสฺส ภวนฺติ วตฺตาโร
อิงฺฆ ตาว อายสฺมา วาจสิกํ สิกฺขสฺสูติ อิติสฺส ภวนฺติ วตฺตาโร
ปุน จปรํ อุปาลิ โจทเกน ภิกฺขุนา ปรํ โจเทตุกาเมน
เอวํ ปจฺจเวกฺขิตพฺพํ เมตฺตํ นุ โข เม จิตฺตํ ปจฺจุปฏฺฐิตํ
สพฺรหฺมจารีสุ อนาฆาตํ สํวิชฺชติ นุ โข เม เอโส ธมฺโม
อุทาหุ โนติ โน เจ อุปาลิ ภิกฺขุโน เมตฺตํ จิตฺตํ ปจฺจุปฏฺฐิตํ
โหติ สพฺรหฺมจารีสุ อนาฆาตํ ตสฺส ภวนฺติ วตฺตาโร อิงฺฆ
ตาว อายสฺมา สพฺรหฺมจารีสุ เมตฺตํ จิตฺตํ อุปฏฺฐาเปหีติ อิติสฺส
ภวนฺติ วตฺตาโร
ปุน จปรํ อุปาลิ โจทเกน ภิกฺขุนา ปรํ โจเทตุกาเมน
เอวํ ปจฺจเวกฺขิตพฺพํ พหุสฺสุโต นุ โขมฺหิ สุตธโร สุตสนฺนิจโย
เย เต ธมฺมา อาทิกลฺยาณา มชฺเฌกลฺยาณา ปริโยสานกลฺยาณา
สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ อภิวทนฺติ
ตถารูปา เม ธมฺมา พหุสฺสุตา โหนฺติ ธตา วจสา ปริจิตา
มนสานุเปกฺขิตา ทิฏฺฐิยา สุปฺปฏิวิทฺธา สํวิชฺชติ นุ โข เม
เอโส ธมฺโม อุทาหุ โนติ โน เจ อุปาลิ ภิกฺขุ พหุสฺสุโต
โหติ สุตธโร สุตสนฺนิจโย เย เต ธมฺมา อาทิกลฺยาณา
มชฺเฌกลฺยาณา ปริโยสานกลฺยาณา สาตฺถํ สพฺยญฺชนํ เกวลปริปุณฺณํ



ปริสุทฺธํ พฺรหฺมจริยํ อภิวทนฺติ ตถารูปาสฺส ธมฺมา น
พหุสฺสุตา โหนฺติ ธตา วจสา ปริจิตา มนสานุเปกฺขิตา ทิฏฺฐิยา
สุปฺปฏิวิทฺธา ตสฺส ภวนฺติ วตฺตาโร อิงฺฆ ตาว อายสฺมา
อาคมํ ปริยาปุณสฺสูติ อิติสฺส ภวนฺติ วตฺตาโร
ปุน จปรํ อุปาลิ โจทเกน ภิกฺขุนา ปรํ โจเทตุกาเมน
เอวํ ปจฺจเวกฺขิตพฺพํ อุภยานิ นุ โข เม ปาติโมกฺขานิ วิตฺถาเรน
สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส
อนุพฺยญฺชนโส สํวิชฺชติ นุ โข เม เอโส ธมฺโม อุทาหุ
โนติ โน เจ อุปาลิ ภิกฺขุโน อุภยานิ ปาติโมกฺขานิ วิตฺถาเรน
สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส
อนุพฺยญฺชนโส อิทํ ปนาวุโส กตฺถ วุตฺตํ ภควตาติ อิติ ปุฏฺโฐ
น สมฺปาเทติ ตสฺส ภวนฺติ วตฺตาโร อิงฺฆ ตาว อายสฺมา
วินยํ ปริยาปุณสฺสูติ อิติสฺส ภวนฺติ วตฺตาโร โจทเกนุปาลิ
ภิกฺขุนา ปรํ โจเทตุกาเมน อิเม ปญฺจ ธมฺเม อชฺฌตฺตํ
ปจฺจเวกฺขิตฺวา ปโร โจเทตพฺโพติ
โจทเกน ภนฺเต ภิกฺขุนา ปรํ โจเทตุกาเมน กตี
ธมฺเม อชฺฌตฺตํ อุปฏฺฐาเปตฺวา ปโร โจเทตพฺโพติ โจทเกนุปาลิ
ภิกฺขุนา ปรํ โจเทตุกาเมน ปญฺจ ธมฺเม อชฺฌตฺตํ อุปฏฺฐาเปตฺวา
ปโร โจเทตพฺโพ กาเลน วกฺขามิ โน อกาเลน ภูเตน วกฺขามิ




โน อภูเตน สเณฺหน วกฺขามิ โน ผรุเสน อตฺถสญฺหิเตน
วกฺขามิ โน อนตฺถสญฺหิเตน เมตฺตจิตฺโต วกฺขามิ โน โทสนฺตโรติ
โจทเกนุปาลิ ภิกฺขุนา ปรํ โจเทตุกาเมน อิเม ปญฺจ ธมฺเม
อชฺฌตฺตํ อุปฏฺฐาเปตฺวา ปโร โจเทตพฺโพติ
อธมฺมโจทกสฺส ภนฺเต ภิกฺขุโน กตีหากาเรหิ วิปฺปฏิสาโร
อุปทหาตพฺโพติ อธมฺมโจทกสฺส อุปาลิ ภิกฺขุโน ปญฺจหากาเรหิ
วิปฺปฏิสาโร อุปทหาตพฺโพ อกาเลนายสฺมา โจเทสิ
โน กาเลน อลนฺเต วิปฺปฏิสาราย อภูเตนายสฺมา โจเทสิ
โน ภูเตน อลนฺเต วิปฺปฏิสาราย ผรุเสนายสฺมา โจเทสิ โน
สเณฺหน อลนฺเต วิปฺปฏิสาราย อนตฺถสญฺหิเตนายสฺมา โจเทสิ
โน อตฺถสญฺหิเตน อลนฺเต วิปฺปฏิสาราย โทสนฺตโร อายสฺมา
โจเทสิ โน เมตฺตจิตฺโต อลนฺเต วิปฺปฏิสารายาติ อธมฺมโจทกสฺส
อุปาลิ ภิกฺขุโน อิเมหิ ปญฺจหากาเรหิ วิปฺปฏิสาโร
อุปทหาตพฺโพ ตํ กิสฺส เหตุ ยถา น อญฺโญปิ ภิกฺขุ
อภูเตน โจเทตพฺพํ มญฺเญยฺยาติ
อธมฺมจุทิตสฺส ปน ภนฺเต ภิกฺขุโน กตีหากาเรหิ
อวิปฺปฏิสาโร อุปทหาตพฺโพติ อธมฺมจุทิตสฺส อุปาลิ ภิกฺขุโน
ปญฺจหากาเรหิ อวิปฺปฏิสาโร อุปทหาตพฺโพ อกาเลนายสฺมา
จุทิโต โน กาเลน อลนฺเต อวิปฺปฏิสาราย อภูเตนายสฺมา
จุทิโต โน ภูเตน อลนฺเต อวิปฺปฏิสาราย ผรุเสนายสฺมา



จุทิโต โน สเณฺหน อลนฺเต อวิปฺปฏิสาราย อนตฺถสญฺหิเตนายสฺมา
จุทิโต โน อตฺถสญฺหิเตน อลนฺเต อวิปฺปฏิสาราย
โทสนฺตเรนายสฺมา จุทิโต โน เมตฺตจิตฺเตน อลนฺเต อวิปฺปฏิสารายาติ
อธมฺมจุทิตสฺส อุปาลิ ภิกฺขุโน อิเมหิ ปญฺจหากาเรหิ
อวิปฺปฏิสาโร อุปทหาตพฺโพติ
ธมฺมโจทกสฺส ภนฺเต ภิกฺขุโน กตีหากาเรหิ อวิปฺปฏิสาโร
อุปทหาตพฺโพติ ธมฺมโจทกสฺส อุปาลิ ภิกฺขุโน ปญฺจหากาเรหิ
อวิปฺปฏิสาโร อุปทหาตพฺโพ กาเลนายสฺมา โจเทสิ โน อกาเลน
อลนฺเต อวิปฺปฏิสาราย ภูเตนายสฺมา โจเทสิ โน อภูเตน
อลนฺเต อวิปฺปฏิสาราย สเณฺหนายสฺมา โจเทสิ โน ผรุเสน
อลนฺเต อวิปฺปฏิสาราย อตฺถสญฺหิเตนายสฺมา โจเทสิ โน อนตฺถสญฺหิเตน
อลนฺเต อวิปฺปฏิสาราย เมตฺตจิตฺโต อายสฺมา
โจเทสิ โน โทสนฺตโร อลนฺเต อวิปฺปฏิสารายาติ ธมฺมโจทกสฺส
อุปาลิ ภิกฺขุโน อิเมหิ ปญฺจหากาเรหิ อวิปฺปฏิสาโร
อุปทหาตพฺโพ ตํ กิสฺส เหตุ ยถา อญฺโญปิ ภิกฺขุ ภูเตน
โจเทตพฺพํ มญฺเญยฺยาติ
ธมฺมจุทิตสฺส ปน ภนฺเต ภิกฺขุโน กตีหากาเรหิ
วิปฺปฏิสาโร อุปทหาตพฺโพติ ธมฺมจุทิตสฺส อุปาลิ ภิกฺขุโน
ปญฺจหากาเรหิ วิปฺปฏิสาโร อุปทหาตพฺโพ กาเลนายสฺมา จุทิโต
โน อกาเลน อลนฺเต วิปฺปฏิสาราย ภูเตนายสฺมา จุทิโต โน


อภูเตน อลนฺเต วิปฺปฏิสาราย สเณฺหนายสฺมา จุทิโต โน
ผรุเสน อลนฺเต วิปฺปฏิสาราย อตฺถสญฺหิเตนายสฺมา จุทิโต
โน อนตฺถสญฺหิเตน อลนฺเต วิปฺปฏิสาราย เมตฺตจิตฺเตนายสฺมา
จุทิโต โน โทสนฺตเรน อลนฺเต วิปฺปฏิสารายาติ ธมฺมจุทิตสฺส
อุปาลิ ภิกฺขุโน อิเมหิ ปญฺจหากาเรหิ วิปฺปฏิสาโร
อุปทหาตพฺโพติ
โจทเกน ภนฺเต ภิกฺขุนา ปรํ โจเทตุกาเมน กตี ธมฺเม
อชฺฌตฺตํ มนสิกริตฺวา ปโร โจเทตพฺโพติ โจทเกนุปาลิ ภิกฺขุนา
ปรํ โจเทตุกาเมน ปญฺจ ธมฺเม อชฺฌตฺตํ มนสิกริตฺวา ปโร
โจเทตพฺโพ การุญฺญตา หิเตสิตา อนุกมฺปิตา อาปตฺติวุฏฺฐานตา
วินยปุเรกฺขารตาติ โจทเกนุปาลิ ภิกฺขุนา ปรํ โจเทตุกาเมน
อิเม ปญฺจ ธมฺเม อชฺฌตฺตํ มนสิกริตฺวา ปโร โจเทตพฺโพติ
จุทิเตน ปน ภนฺเต ภิกฺขุนา กตีสุ ธมฺเมสุ
ปติฏฺฐาตพฺพนฺติ จุทิเตนุปาลิ ภิกฺขุนา ทฺวีสุ ธมฺเมสุ
ปติฏฺฐาตพฺพํ สจฺเจ จ อกุปฺเป จาติ
ปาติโมกฺขฏฺฐปนกฺขนฺธกํ นิฏฺฐิตํ นวมํ
อิมมฺหิ ขนฺธเก วตฺถู ตึส
ภาณวารา เทฺว




ตสฺสุทฺทานํ
อุโปสเถ ยาวติกํ ปาปภิกฺขุ น นิกฺขมิ
โมคฺคลฺลาเนน นิวุตฺโถ อจฺฉรํ ชินสาสเน
นินฺโนนุปุพฺพสิกฺขา จ ฐิตธมฺโม นติกฺกม
กุณปุกฺขิปติ สงฺโฆ สวนฺติโย ชหนฺติ จ
สวนฺติ ปรินิพฺพนฺติ เอกรส วิมุตฺติ จ
พหุ ธมฺมวินโยปิ ภูตฏฺฐาริยปุคฺคลา
สมุทฺทํ อุปมํ กตฺวา ฐาเปสิ สาสเน คุณํ
อุโปสเถ ปาติโมกฺขํ น อเมฺห โกจิ ชานาติ
ปฏิกจฺเจว อุชฺฌนฺติ เอโก เทฺว ตีณิ จาตุโร
ปญฺจ ฉ สตฺต อฏฺฐานิ นวา จ ทสมานิ จ
สีล อาจาร ทิฏฺฐิ จ อาชีวญฺจตุภาคิเก
ปาราชิกญฺจ สงฺฆาทิ ปาจิตฺติ ปาฏิเทสนิ
ทุกฺกฏํ ปญฺจภาเคสุ สีลาจารวิปตฺติ จ
อกตาย กตาย จ ฉพฺภาเคสุ ยถาวิธิ
ปาราชิกํ จ สงฺฆาทิ ถุลฺลปาจิตฺติเยน จ






ปาฏิเทสนียญฺเจว ทุกฺกฏญฺจ ทุพฺภาสิตํ
สีลาจารวิปตฺติ จ อาชีวญฺจ วิปตฺติยา
อฏฺฐากตาย กเตน สีลาจารา จ ทิฏฺฐิยา
อกตาย กตายาปิ กตากตายเมว จ
เอวํ นววิธา วุตฺตา ยถาภูเตน ญายโต
ปาราชิโก วิปฺปกตา ปจฺจกฺขาโต ตเถว จ
อุเปติ ปจฺจาทิยติ ปจฺจาทานกถาย จ
สีลาจารวิปตฺติ จ ตถา ทิฏฺฐิวิปตฺติยา
ทิฏฺฐสุตปริสงฺกิตํ ทสธา ตํ วิชานถ
ภิกฺขุ วิปสฺสติ ภิกฺขุํ อญฺโญ จาโรจยาติ ตํ
สุทฺเธ ว ตสฺส อกฺขาติ ปาติโมกฺขํ ฐเปสิ โส
วุฏฺฐาติ อนฺตราเยน ราชา โจรอคฺคูทกํ
มนุสฺสามนุสฺสา วาฬ สิรึสปา จ ชีวิตํ
พฺรหฺมจารี จ ทสนฺนํ ตสฺมึ อญฺญตเรสุ วา








ธมฺมิกาธมฺมิกา เจว ยถามคฺเคน ชานถ
กาลภูตตฺถสญฺหิตํ ลภิสฺสามิ ภวิสฺสติ
กายวาจสิกา เมตฺตา พาหุสจฺจูภยานิ ตุ
กาลภูเตน สเณฺหน อตฺถเมตฺเตน โจทเย
วิปฺปฏิสารี อธมฺเมน ตเถวาปิ วิโนทเย
ธมฺมโจทจุทิตสฺส วิโนเท วิปฺปฏิสฺสเร
กรุณา หิตานุกมฺปา วุฏฺฐานมฺปิ ปุรกฺขิตา
โจทกสฺส ปฏิปตฺติ สมฺพุทฺเธน ปกาสิตา
สจฺเจ เจว อกุปฺเป จ จุทิตสฺเสส ธมฺมตาติ







ภิกฺขุนีขนฺธกํ
เตน สมเยน พุทฺโธ ภควา สกฺเกสุ วิหรติ กปิลวตฺถุสฺมึ
นิโคฺรธาราเม อถโข มหาปชาปตี โคตมี เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ
อฏฺฐาสิ เอกมนฺตํ ฐิตา โข มหาปชาปตี โคตมี ภควนฺตํ
เอตทโวจ สาธุ ภนฺเต ลเภยฺย มาตุคาโม ตถาคตปฺปเวทิเต
ธมฺมวินเย อคารสฺมา อนคาริยํ ปพฺพชฺชนฺติ อลํ โคตมิ มา
เต รุจฺจิ มาตุคามสฺส ตถาคตปฺปเวทิเต ธมฺมวินเย อคารสฺมา
อนคาริยํ ปพฺพชฺชาติ ทุติยมฺปิ โข เป ตติยมฺปิ โข มหาปชาปตี
โคตมี ภควนฺตํ เอตทโวจ สาธุ ภนฺเต ลเภยฺย มาตุคาโม
ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชนฺติ
อลํ โคตมิ มา เต รุจฺจิ มาตุคามสฺส ตถาคตปฺปเวทิเต
ธมฺมวินเย อคารสฺมา อนคาริยํ ปพฺพชฺชาติ อถโข มหาปชาปตี
โคตมี น ภควา อนุชานาติ มาตุคามสฺส ตถาคตปฺปเวทิเต
ธมฺมวินเย อคารสฺมา อนคาริยํ ปพฺพชฺชนฺติ ทุกฺขี ทุมฺมนา อสฺสุมุขี
รุทมานา ภควนฺตํ อภิวาเทตฺวา ปทกฺขิณํ กตฺวา ปกฺกามิ
อถโข ภควา กปิลวตฺถุสฺมึ ยถาภิรนฺตํ วิหริตฺวา
เยน เวสาลี เตน จาริกํ ปกฺกามิ อนุปุพฺเพน จาริกญฺจรมาโน
เยน เวสาลี ตทวสริ ตตฺร สุทํ ภควา เวสาลิยํ วิหรติ


มหาวเน กูฏาคารสาลายํ อถโข มหาปชาปตี โคตมี เกเส
เฉทาเปตฺวา กาสายานิ วตฺถานิ อจฺฉาเทตฺวา สมฺพหุลาหิ สากิยานีหิ
สทฺธึ เยน เวสาลี เตน ปกฺกามิ อนุปุพฺเพน เยน เวสาลี
มหาวนํ กูฏาคารสาลา เตนุปสงฺกมิ อถโข มหาปชาปตี
โคตมี สุเนหิ ปาเทหิ รโชกิณฺเณน คตฺเตน ทุกฺขี ทุมฺมนา
อสฺสุมุขี รุทมานา พหิทฺวารโกฏฺฐเก อฏฺฐาสิ อทฺทสา โข
อายสฺมา อานนฺโท มหาปชาปตึ โคตมึ สุเนหิ ปาเทหิ รโชกิณฺเณน
คตฺเตน ทุกฺขึ ทุมฺมนํ อสฺสุมุขึ รุทมานํ พหิทฺวารโกฏฺฐเก
ฐิตํ ทิสฺวาน มหาปชาปตึ โคตมึ เอตทโวจ กิสฺส ตฺวํ โคตมิ
สุเนหิ ปาเทหิ รโชกิณฺเณน คตฺเตน ทุกฺขี ทุมฺมนา อสฺสุมุขี
รุทมานา พหิทฺวารโกฏฺฐเก ฐิตาติ ตถา หิ ปน ภนฺเต อานนฺท
น ภควา อนุชานาติ มาตุคามสฺส ตถาคตปฺปเวทิเต ธมฺมวินเย
อคารสฺมา อนคาริยํ ปพฺพชฺชนฺติ เตนหิ โคตมิ มุหุตฺตํ ตฺวํ
อิเธว ตาว โหหิ ยาวาหํ ภควนฺตํ ยาจามิ มาตุคามสฺส
ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชนฺติ
อถโข อายสฺมา อานนฺโท เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข อายสฺมา อานนฺโท ภควนฺตํ เอตทโวจ เอสา
ภนฺเต มหาปชาปตี โคตมี สุเนหิ ปาเทหิ รโชกิณฺเณน คตฺเตน
ทุกฺขี ทุมฺมนา อสฺสุมุขี รุทมานา พหิทฺวารโกฏฺฐเก ฐิตา น



ภควา อนุชานาติ มาตุคามสฺส ตถาคตปฺปเวทิเต ธมฺมวินเย
อคารสฺมา อนคาริยํ ปพฺพชฺชนฺติ สาธุ ภนฺเต ลเภยฺย มาตุคาโม
ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชนฺติ
อลํ อานนฺท มา เต รุจฺจิ มาตุคามสฺส ตถาคตปฺปเวทิเต
ธมฺมวินเย อคารสฺมา อนคาริยํ ปพฺพชฺชาติ ทุติยมฺปิ โข
อายสฺมา อานนฺโท ภควนฺตํ เอตทโวจ สาธุ ภนฺเต ลเภยฺย
มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ
ปพฺพชฺชนฺติ อลํ อานนฺท มา เต รุจฺจิ มาตุคามสฺส
ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชาติ ตติยมฺปิ
โข อายสฺมา อานนฺโท ภควนฺตํ เอตทโวจ สาธุ ภนฺเต ลเภยฺย
มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ
ปพฺพชฺชนฺติ อลํ อานนฺท มา เต รุจฺจิ มาตุคามสฺส
ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชาติ อถโข
อายสฺมา อานนฺโท น ภควา อนุชานาติ มาตุคามสฺส
ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชํ ยนฺนูนาหํ
อญฺเญนปิ ปริยาเยน ภควนฺตํ ยาเจยฺยํ มาตุคามสฺส ตถาคตปฺปเวทิเต
ธมฺมวินเย อคารสฺมา อนคาริยํ ปพฺพชฺชนฺติ อถโข
อายสฺมา อานนฺโท ภควนฺตํ เอตทโวจ ภพฺโพ นุ โข ภนฺเต
มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ
ปพฺพชิตฺวา โสตาปตฺติผลํ วา สกิทาคามิผลํ วา อนาคามิผลํ วา



อรหตฺตผลํ วา สจฺฉิกาตุนฺติ ภพฺโพ อานนฺท มาตุคาโม
ตถาคตปฺปเวทิเต ธมฺมวินเย อคารสฺมา อนคาริยํ ปพฺพชิตฺวา โสตาปตฺติผลํปิ
สกิทาคามิผลํปิ อนาคามิผลํปิ อรหตฺตผลํปิ สจฺฉิกาตุนฺติ
สเจ ภนฺเต ภพฺโพ มาตุคาโม ตถาคตปฺปเวทิเต ธมฺมวินเย
อคารสฺมา อนคาริยํ ปพฺพชิตฺวา โสตาปตฺติผลํปิ สกิทาคามิผลํปิ
อนาคามิผลํปิ อรหตฺตผลํปิ สจฺฉิกาตุํ พหูปการา ภนฺเต มหาปชาปตี
โคตมี ภควโต มาตุจฺฉา อาปาทิกา โปสิกา ขีรสฺส ทายิกา
ภควนฺตํ ชเนตฺติยา กาลกตาย ถญฺญํ ปาเยสิ สาธุ ภนฺเต
ลเภยฺย มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ
ปพฺพชฺชนฺติ
สเจ อานนฺท มหาปชาปตี โคตมี อฏฺฐ ครุธมฺเม
ปฏิคฺคณฺหาติ สา วสฺสา โหตุ อุปสมฺปทา วสฺสสตุปสมฺปนฺนาย
ภิกฺขุนิยา ตทหุปสมฺปนฺนสฺส ภิกฺขุโน อภิวาทนํ ปจฺจุฏฺฐานํ
อญฺชลิกมฺมํ สามีจิกมฺมํ กาตพฺพํ อยมฺปิ ธมฺโม สกฺกตฺวา ครุกตฺวา
มาเนตฺวา ปูเชตฺวา ยาวชีวํ อนติกฺกมนีโย น ภิกฺขุนิยา อภิกฺขุเก
อาวาเส วสฺสํ วสิตพฺพํ อยมฺปิ ธมฺโม สกฺกตฺวา ครุกตฺวา
มาเนตฺวา ปูเชตฺวา ยาวชีวํ อนติกฺกมนีโย อนฺวฑฺฒมาสํ ภิกฺขุนิยา
ภิกฺขุสงฺฆโต เทฺว ธมฺมา ปจฺจาสึสิตพฺพา อุโปสถปุจฺฉกญฺจ
โอวาทุปสงฺกมนญฺจ อยมฺปิ ธมฺโม สกฺกตฺวา ครุกตฺวา มาเนตฺวา
ปูเชตฺวา ยาวชีวํ อนติกฺกมนีโย วสฺสํ วุฏฺฐาย ภิกฺขุนิยา


อุภโตสงฺเฆ ตีหิ ฐาเนหิ ปวาเรตพฺพํ ทิฏฺเฐน วา สุเตน วา ปริสงฺกาย
วา อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา
ยาวชีวํ อนติกฺกมนีโย ครุธมฺมํ อชฺฌาปนฺนาย ภิกฺขุนิยา อุภโตสงฺเฆ
ปกฺขมานตฺตํ จริตพฺพํ อยมฺปิ ธมฺโม สกฺกตฺวา ครุกตฺวา
มาเนตฺวา ปูเชตฺวา ยาวชีวํ อนติกฺกมนีโย เทฺว วสฺสานิ ฉสุ
ธมฺเมสุ สิกฺขิตสิกฺขาย สิกฺขมานาย อุภโตสงฺเฆ อุปสมฺปทา
ปริเยสิตพฺพา อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา
ยาวชีวํ อนติกฺกมนีโย น ภิกฺขุนิยา เกนจิ ปริยาเยน ภิกฺขุ
อกฺโกสิตพฺโพ ปริภาสิตพฺโพ อยมฺปิ ธมฺโม สกฺกตฺวา ครุกตฺวา
มาเนตฺวา ปูเชตฺวา ยาวชีวํ อนติกฺกมนีโย อชฺชตคฺเค โอวโฏ
ภิกฺขุนีนํ ภิกฺขูสุ วจนปโถ อโนวโฏ ภิกฺขูนํ ภิกฺขุนีสุ วจนปโถ
อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ
อนติกฺกมนีโย สเจ ปนานนฺท มหาปชาปตี โคตมี อิเม อฏฺฐ
ครุธมฺเม ปฏิคฺคณฺหาติ สา วสฺสา โหตุ อุปสมฺปทาติ
อถโข อายสฺมา อานนฺโท ภควโต สนฺติเก อฏฺฐ
ครุธมฺเม อุคฺคเหตฺวา เยน มหาปชาปตี โคตมี เตนุปสงฺกมิ
อุปสงฺกมิตฺวา มหาปชาปตึ โคตมึ เอตทโวจ สเจ โข ตฺวํ
โคตมิ อฏฺฐ ครุธมฺเม ปฏิคฺคเณฺหยฺยาสิ สา ว เต ภวิสฺสติ
อุปสมฺปทา วสฺสสตุปสมฺปนฺนาย ภิกฺขุนิยา ตทหุปสมฺปนฺนสฺส
ภิกฺขุโน อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํ กาตพฺพํ



อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ
อนติกฺกมนีโย น ภิกฺขุนิยา อภิกฺขุเก อาวาเส วสฺสํ วสิตพฺพํ
อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ
อนติกฺกมนีโย อนฺวฑฺฒมาสํ ภิกฺขุนิยา ภิกฺขุสงฺฆโต เทฺว ธมฺมา
ปจฺจาสึสิตพฺพา อุโปสถปุจฺฉกญฺจ โอวาทุปสงฺกมนญฺจ อยมฺปิ
ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโย
วสฺสํ วุฏฺฐาย ภิกฺขุนิยา อุภโตสงฺเฆ ตีหิ ฐาเนหิ
ปวาเรตพฺพํ ทิฏฺเฐน วา สุเตน วา ปริสงฺกาย วา อยมฺปิ
ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโย
ครุธมฺมํ อชฺฌาปนฺนาย ภิกฺขุนิยา อุภโตสงฺเฆ ปกฺขมานตฺตํ
จริตพฺพํ อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา
ยาวชีวํ อนติกฺกมนีโย เทฺว วสฺสานิ ฉสุ ธมฺเมสุ สิกฺขิตสิกฺขาย
สิกฺขมานาย อุภโตสงฺเฆ อุปสมฺปทา ปริเยสิตพฺพา อยมฺปิ ธมฺโม
สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโย
น ภิกฺขุนิยา เกนจิ ปริยาเยน ภิกฺขุ อกฺโกสิตพฺโพ ปริภาสิตพฺโพ
อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ
อนติกฺกมนีโย อชฺชตคฺเค โอวโฏ ภิกฺขุนีนํ ภิกฺขูสุ วจนปโถ
อโนวโฏ ภิกฺขูนํ ภิกฺขุนีสุ วจนปโถ อยมฺปิ ธมฺโม สกฺกตฺวา
ครุกตฺวา มาเนตฺวา ปูเชตฺวา ยาวชีวํ อนติกฺกมนีโย สเจ โข
ตฺวํ โคตมิ อิเม อฏฺฐ ครุธมฺเม ปฏิคฺคเณฺหยฺยาสิ สา ว เต


ภวิสฺสติ อุปสมฺปทาติ เสยฺยถาปิ ภนฺเต อานนฺท อิตฺถี วา
ปริโส วา ทหโร ยุวา มณฺฑนชาติโก สีสํนหาโต อุปฺปลมาลํ
วา วสฺสิกมาลํ วา อธิมตฺตกมาลํ วา ลภิตฺวา อุโภหิ หตฺเถหิ
ปฏิคฺคเหตฺวา อุตฺตมงฺเค สิรสิ ปติฏฺฐาเปยฺย เอวเมว โข อหํ
ภนฺเต อานนฺท อิเม อฏฺฐ ครุธมฺเม ปฏิคฺคณฺหามิ ยาวชีวํ
อนติกฺกมนีเยติ
อถโข อายสฺมา อานนฺโท เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข อายสฺมา อานนฺโท ภควนฺตํ เอตทโวจ
ปฏิคฺคหิตา ภนฺเต มหาปชาปติยา โคตมิยา อฏฺฐ ครุธมฺมา
อุปสมฺปนฺนา ภควโต มาตุจฺฉาติ สเจ ปนานนฺท นาลภิสฺส
มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ
ปพฺพชฺชํ จิรฏฺฐิติกํ อานนฺท พฺรหฺมจริยํ อภวิสฺส วสฺสสหสฺสํ
สทฺธมฺโม ติฏฺเฐยฺย ยโต จ โข อานนฺท มาตุคาโม ตถาคตปฺปเวทิเต
ธมฺมวินเย อคารสฺมา อนคาริยํ ปพฺพชิโต นทานิ
อานนฺท พฺรหฺมจริยํ จิรฏฺฐิติกํ ภวิสฺสติ ปญฺเจวทานิ อานนฺท
วสฺสสตานิ สทฺธมฺโม ฐสฺสติ เสยฺยถาปิ อานนฺท ยานิ กานิจิ



กุลานิ พหุอิตฺถิกานิ อปฺปปุริสกานิ ตานิ สุปฺปธํสิยานิ โหนฺติ
โจเรหิ กุมฺภเถนเกหิ เอวเมว โข อานนฺท ยสฺมึ ธมฺมวินเย
ลภติ มาตุคาโม อคารสฺมา อนคาริยํ ปพฺพชฺชํ น ตํ พฺรหฺมจริยํ
จิรฏฺฐิติกํ โหติ เสยฺยถาปิ อานนฺท สมฺปนฺเน สาลิกฺเขตฺเต
เสตฏฺฐิกา นาม โรคชาติ นิปตติ เอวํ ตํ สาลิกฺเขตฺตํ น
จิรฏฺฐิติกํ โหติ เอวเมว โข อานนฺท ยสฺมึ ธมฺมวินเย ลภติ
มาตุคาโม อคารสฺมา อนคาริยํ ปพฺพชฺชํ น ตํ พฺรหฺมจริยํ
จิรฏฺฐิติกํ โหติ เสยฺยถาปิ อานนฺท สมฺปนฺเน อุจฺฉุกฺเขตฺเต
มญฺเชฏฺฐิกา นาม โรคชาติ นิปตติ เอวํ ตํ อุจฺฉุกฺเขตฺตํ น
จิรฏฺฐิติกํ โหติ เอวเมว โข อานนฺท ยสฺมึ ธมฺมวินเย ลภติ
มาตุคาโม อคารสฺมา อนคาริยํ ปพฺพชฺชํ น ตํ พฺรหฺมจริยํ
จิรฏฺฐิติกํ โหติ เสยฺยถาปิ อานนฺท ปุริโส มหโต ตฬากสฺส
ปฏิกจฺเจว ปาฬึ พนฺเธยฺย ยาวเทว อุทกสฺส อนติกฺกมนาย
เอวเมว โข อานนฺท มยา ปฏิกจฺเจว ภิกฺขุนีนํ อฏฺฐ ครุธมฺมา
ปญฺญตฺตา ยาวชีวํ อนติกฺกมนียาติ
ภิกฺขุนีนํ อฏฺฐ ครุธมฺมา นิฏฺฐิตา
อถโข มหาปชาปตี โคตมี เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิ เอกมนฺตํ




ฐิตา โข มหาปชาปตี โคตมี ภควนฺตํ เอตทโวจ กถาหํ ภนฺเต
อิมาสุ สากิยานีสุ ปฏิปชฺชามีติ อถโข ภควา มหาปชาปตึ
โคตมึ ธมฺมิยา กถาย สนฺทสฺเสสิ สมาทเปสิ สมุตฺเตเชสิ สมฺปหํเสสิ
อถโข มหาปชาปตี โคตมี ภควตา ธมฺมิยา กถาย
สนฺทสฺสิตา สมาทปิตา สมุตฺเตชิตา สมฺปหํสิตา ภควนฺตํ อภิวาเทตฺวา
ปทกฺขิณํ กตฺวา ปกฺกามิ อถโข ภควา เอตสฺมึ
นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ
อนุชานามิ ภิกฺขเว ภิกฺขูหิ ภิกฺขุนิโย อุปสมฺปาเทตุนฺติ
อถโข ตา ภิกฺขุนิโย มหาปชาปตึ โคตมึ เอตทโวจุํ
อยฺยา อนุปสมฺปนฺนา มยญฺจมฺหา อุปสมฺปนฺนา เอวํ หิ
ภควตา ปญฺญตฺตํ ภิกฺขูหิ ภิกฺขุนิโย อุปสมฺปาเทตพฺพาติ
อถโข มหาปชาปตี โคตมี เยนายสฺมา อานนฺโท เตนุปสงฺกมิ
อุปสงฺกมิตฺวา อายสฺมนฺตํ อานนฺทํ อภิวาเทตฺวา เอกมนฺตํ อฏฺฐาสิ
เอกมนฺตํ ฐิตา โข มหาปชาปตี โคตมี อายสฺมนฺตํ อานนฺทํ
เอตทโวจ อิมา มํ ภนฺเต อานนฺท ภิกฺขุนิโย เอวมาหํสุ อยฺยา
อนุปสมฺปนฺนา มยญฺจมฺหา อุปสมฺปนฺนา เอวํ หิ ภควตา
ปญฺญตฺตํ ภิกฺขูหิ ภิกฺขุนิโย อุปสมฺปาเทตพฺพาติ อถโข อายสฺมา
อานนฺโท เยน ภควา เตนุปสงฺกมิ อุปสงฺกมิตฺวา ภควนฺตํ
อภิวาเทตฺวา เอกมนฺตํ นิสีทิ เอกมนฺตํ นิสินฺโน โข อายสฺมา อานนฺโท



ภควนฺตํ เอตทโวจ มหาปชาปตี ภนฺเต โคตมี เอวมาห อิมา
มํ ภนฺเต อานนฺท ภิกฺขุนิโย เอวมาหํสุ อยฺยา อนุปสมฺปนฺนา
มยญฺจมฺหา อุปสมฺปนฺนา เอวํ หิ ภควตา ปญฺญตฺตํ ภิกฺขูหิ
ภิกฺขุนิโย อุปสมฺปาเทตพฺพาติ ยทคฺเคน อานนฺท มหาปชาปติยา
โคตมิยา อฏฺฐ ครุธมฺมา ปฏิคฺคหิตา ตเทวสฺสา อุปสมฺปนฺนาติ
อถโข มหาปชาปตี โคตมี เยนายสฺมา อานนฺโท
เตนุปสงฺกมิ อุปสงฺกมิตฺวา อายสฺมนฺตํ อานนฺทํ อภิวาเทตฺวา
เอกมนฺตํ อฏฺฐาสิ เอกมนฺตํ ฐิตา โข มหาปชาปตี โคตมี
อายสฺมนฺตํ อานนฺทํ เอตทโวจ เอกาหํ ภนฺเต อานนฺท ภควนฺตํ
วรํ ยาจามิ สาธุ ภนฺเต ภควา อนุชาเนยฺย ภิกฺขูนญฺจ
ภิกฺขุนีนญฺจ ยถาวุฑฺฒํ อภิวาทนํ ปจฺจุฏฺฐานํ อญฺชลิกมฺมํ สามีจิกมฺมนฺติ
อถโข อายสฺมา อานนฺโท เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข อายสฺมา อานนฺโท ภควนฺตํ เอตทโวจ มหาปชาปตี
ภนฺเต โคตมี เอวมาห เอกาหํ ภนฺเต อานนฺท ภควนฺตํ วรํ
ยาจามิ สาธุ ภนฺเต ภควา อนุชาเนยฺย ภิกฺขูนญฺจ ภิกฺขุนีนญฺจ
ยถาวุฑฺฒํ อภิวาทนํ ปจฺจุฏฺฐานํ อญฺชลิกมฺมํ สามีจิกมฺมนฺติ
อฏฺฐานเมตํ อานนฺท อนวกาโส ยํ ตถาคโต อนุชาเนยฺย
มาตุคามสฺส อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํ อิเม
หิ นาม อานนฺท อญฺญติตฺถิยา ทุรกฺขาตธมฺมา มาตุคามสฺส



อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํ น กริสฺสนฺติ
กิมงฺคํ ปน ตถาคโต อนุชานิสฺสนฺติ มาตุคามสฺส อภิวาทนํ ปจฺจุฏฺฐานํ
อญฺชลิกมฺมํ สามีจิกมฺมนฺติ อถโข ภควา เอตสฺมึ นิทาเน
เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ น ภิกฺขเว
มาตุคามสฺส อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํ กาตพฺพํ
โย กเรยฺย อาปตฺติ ทุกฺกฏสฺสาติ
อถโข มหาปชาปตี โคตมี เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิ เอกมนฺตํ
ฐิตา โข มหาปชาปตี โคตมี ภควนฺตํ เอตทโวจ ยานิ ตานิ
ภนฺเต ภิกฺขุนีนํ สิกฺขาปทานิ ภิกฺขูหิ สาธารณานิ กถํ มยํ
ภนฺเต เตสุ สิกฺขาปเทสุ ปฏิปชฺชามาติ ยานิ ตานิ โคตมิ
ภิกฺขุนีนํ สิกฺขาปทานิ ภิกฺขูหิ สาธารณานิ ยถา ภิกฺขู สิกฺขนฺติ
ตถา เตสุ สิกฺขาปเทสุ สิกฺขถาติ ยานิ ปน ตานิ ภนฺเต
ภิกฺขุนีนํ สิกฺขาปทานิ ภิกฺขูหิ อสาธารณานิ กถํ มยํ ภนฺเต เตสุ
สิกฺขาปเทสุ ปฏิปชฺชามาติ ยานิ ตานิ โคตมิ ภิกฺขุนีนํ สิกฺขาปทานิ
ภิกฺขูหิ อสาธารณานิ ยถาปญฺญตฺเตสุ สิกฺขาปเทสุ สิกฺขถาติ
อถโข มหาปชาปตี โคตมี เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิ
เอกมนฺตํ ฐิตา โข มหาปชาปตี โคตมี ภควนฺตํ เอตทโวจ
สาธุ ภนฺเต ภควา สงฺขิตฺเตน ธมฺมํ เทเสตุ ยมหํ ภควโต


ธมฺมํ สุตฺวา เอกา วูปกฏฺฐา อปฺปมตฺตา อาตาปินี ปหิตตฺตา
วิหเรยฺยนฺติ เย โข ตฺวํ โคตมิ ธมฺเม ชาเนยฺยาสิ อิเม
ธมฺมา สราคาย สํวตฺตนฺติ โน วิราคาย สญฺโญคาย สํวตฺตนฺติ
โน วิสญฺโญคาย อาจยาย สํวตฺตนฺติ โน อปจยาย มหิจฺฉตาย
สํวตฺตนฺติ โน อปฺปิจฺฉตาย อสนฺตุฏฺฐิยา สํวตฺตนฺติ โน สนฺตุฏฺฐิยา
สงฺคณิกาย สํวตฺตนฺติ โน ปวิเวกาย โกสชฺชาย สํวตฺตนฺติ
โน วิริยารมฺภาย ทุพฺภรตาย สํวตฺตนฺติ โน สุภรตาย เอกํเสน
โคตมิ ธาเรยฺยาสิ เนโส ธมฺโม เนโส วินโย เนตํ
สตฺถุสาสนนฺติ เย จ โข ตฺวํ โคตมิ ธมฺเม ชาเนยฺยาสิ
อิเม ธมฺมา วิราคาย สํวตฺตนฺติ โน สราคาย วิสญฺโญคาย
สํวตฺตนฺติ โน สญฺโญคาย อปจยาย สํวตฺตนฺติ โน อาจยาย
อปฺปิจฺฉตาย สํวตฺตนฺติ โน มหิจฺฉตาย สนฺตุฏฺฐิยา สํวตฺตนฺติ
โน อสนฺตุฏฺฐิยา ปวิเวกาย สํวตฺตนฺติ โน สงฺคณิกาย วิริยารมฺภาย
สํวตฺตนฺติ โน โกสชฺชาย สุภรตาย สํวตฺตนฺติ โน
ทุพฺภรตาย เอกํเสน โคตมิ ธาเรยฺยาสิ เอโส ธมฺโม เอโส
วินโย เอตํ สตฺถุสาสนนฺติ
เตน โข ปน สมเยน ภิกฺขู ภิกฺขุนีนํ ปาติโมกฺขํ
น อุทฺทิสนฺติ เป เต ภิกฺขู ภควโต เอตมตฺถํ อาโรเจสุํ




เป อนุชานามิ ภิกฺขเว ภิกฺขุนีนํ ปาติโมกฺขํ อุทฺทิสิตุนฺติ
อถโข ภิกฺขูนํ เอตทโหสิ เกน นุ โข ภิกฺขุนีนํ ปาติโมกฺขํ
อุทฺทิสิตพฺพนฺติ เต ภิกฺขู ภควโต เอตมตฺถํ อาโรเจสุํ เป
อนุชานามิ ภิกฺขเว ภิกฺขูหิ ภิกฺขุนีนํ ปาติโมกฺขํ อุทฺทิสิตุนฺติ
เตน โข ปน สมเยน ภิกฺขู ภิกฺขุนูปสฺสยํ อุปสงฺกมิตฺวา
ภิกฺขุนีนํ ปาติโมกฺขํ อุทฺทิสนฺติ มนุสฺสา อุชฺฌายนฺติ
ขียนฺติ วิปาเจนฺติ ชายาโย อิมา อิเมสํ ชาริโย อิมา อิเมสํ
อิทานิ อิเม อิมาหิ สทฺธึ อภิรมิสฺสนฺตีติ อสฺโสสุํ โข ภิกฺขู เตสํ
มนุสฺสานํ อุชฺฌายนฺตานํ ขียนฺตานํ วิปาเจนฺตานํ อถโข เต ภิกฺขู
ภควโต เอตมตฺถํ อาโรเจสุํ เป น ภิกฺขเว ภิกฺขูหิ ภิกฺขุนีนํ
ปาติโมกฺขํ อุทฺทิสิตพฺพํ โย อุทฺทิเสยฺย อาปตฺติ ทุกฺกฏสฺส
อนุชานามิ ภิกฺขเว ภิกฺขุนีหิ ภิกฺขุนีนํ ปาติโมกฺขํ อุทฺทิสิตุนฺติ
ภิกฺขุนิโย น ชานนฺติ เอวํ ปาติโมกฺขํ อุทฺทิสิตพฺพนฺติ เป
เต ภิกฺขู ภควโต เอตมตฺถํ อาโรเจสุํ เป อนุชานามิ ภิกฺขเว
ภิกฺขูหิ ภิกฺขุนีนํ อาจิกฺขิตุํ เอวํ ปาติโมกฺขํ อุทฺทิเสยฺยาถาติ
เตน โข ปน สมเยน ภิกฺขุนิโย อาปตฺตึ น ปฏิกโรนฺติ
เป เต ภิกฺขู ภควโต เอตมตฺถํ อาโรเจสุํ เป น
ภิกฺขเว ภิกฺขุนิยา อาปตฺติ น ปฏิกาตพฺพา ยา น ปฏิกเรยฺย
อาปตฺติ ทุกฺกฏสฺสาติ ภิกฺขุนิโย น ชานนฺติ เอวํปิ อาปตฺติ



ปฏิกาตพฺพาติ เป เต ภิกฺขู ภควโต เอตมตฺถํ อาโรเจสุํ
เป อนุชานามิ ภิกฺขเว ภิกฺขูหิ ภิกฺขุนีนํ อาจิกฺขิตุํ เอวํ
อาปตฺตึ ปฏิกเรยฺยาถาติ อถโข ภิกฺขูนํ เอตทโหสิ เกน นุ
โข ภิกฺขุนีนํ อาปตฺติ ปฏิคฺคเหตพฺพาติ เต ภิกฺขู ภควโต
เอตมตฺถํ อาโรเจสุํ เป อนุชานามิ ภิกฺขเว ภิกฺขูหิ ภิกฺขุนีนํ
อาปตฺตึ ปฏิคฺคเหตุนฺติ
เตน โข ปน สมเยน ภิกฺขุนิโย รถิยาปิ วิยูเหปิ
สิงฺฆาฏเกปิ ภิกฺขุํ ปสฺสิตฺวา ปตฺตํ ภูมิยํ นิกฺขิปิตฺวา เอกํสํ
อุตฺตราสงฺคํ กริตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา อาปตฺตึ
ปฏิกโรนฺติ มนุสฺสา อุชฺฌายนฺติ ขียนฺติ วิปาเจนฺติ ชายาโย
อิมา อิเมสํ ชาริโย อิมา อิเมสํ รตฺตึ วิมาเนตฺวา อิทานิ
ขมาเปนฺตีติ เป เต ภิกฺขู ภควโต เอตมตฺถํ อาโรเจสุํ เป
น ภิกฺขเว ภิกฺขูหิ ภิกฺขุนีนํ อาปตฺติ ปฏิคฺคเหตพฺพา โย ปฏิคฺคเณฺหยฺย
อาปตฺติ ทุกฺกฏสฺส อนุชานามิ ภิกฺขเว ภิกฺขุนีหิ
ภิกฺขุนีนํ อาปตฺตึ ปฏิคฺคเหตุนฺติ ภิกฺขุนิโย น ชานนฺติ เอวํปิ
อาปตฺติ ปฏิคฺคเหตพฺพาติ ภควโต เอตมตฺถํ อาโรเจสุํ
เป อนุชานามิ ภิกฺขเว ภิกฺขูหิ ภิกฺขุนีนํ อาจิกฺขิตุํ เอวํ
อาปตฺตึ ปฏิคฺคเณฺหยฺยาถาติ
เตน โข ปน สมเยน ภิกฺขุหิ ภิกฺขุนีนํ กมฺมํ น



กริยติ เป เต ภิกฺขู ภควโต เอตมตฺถํ อาโรเจสุํ เป
อนุชานามิ ภิกฺขเว ภิกฺขุนีนํ กมฺมํ กาตุนฺติ อถโข ภิกฺขูนํ
เอตทโหสิ เกน นุ โข ภิกฺขุนีนํ กมฺมํ กาตพฺพนฺติ เต
ภิกฺขู ภควโต เอตมตฺถํ อาโรเจสุํ อนุชานามิ ภิกฺขเว ภิกฺขูหิ
ภิกฺขุนีนํ กมฺมํ กาตุนฺติ
เตน โข ปน สมเยน กตกมฺมา ภิกฺขุนิโย รถิยาปิ
วิยูเหปิ สิงฺฆาฏเกปิ ภิกฺขุํ ปสฺสิตฺวา ปตฺตํ ภูมิยํ นิกฺขิปิตฺวา เอกํสํ
อุตฺตราสงฺคํ กริตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา
ขมาเปนฺติ เอวํ ปุน น กาตพฺพนฺติ มญฺญมานา มนุสฺสา
ตเถว อุชฺฌายนฺติ ขียนฺติ วิปาเจนฺติ ชายาโย อิมา อิเมสํ
ชาริโย อิมา อิเมสํ รตฺตึ วิมาเนตฺวา อิทานิ ขมาเปนฺตีติ
เต ภิกฺขู ภควโต เอตมตฺถํ อาโรเจสุํ น ภิกฺขเว ภิกฺขูหิ
ภิกฺขุนีนํ กมฺมํ กาตพฺพํ โย กเรยฺย อาปตฺติ ทุกฺกฏสฺส
อนุชานามิ ภิกฺขเว ภิกฺขุนีหิ ภิกฺขุนีนํ กมฺมํ กาตุนฺติ ภิกฺขุนิโย
น ชานนฺติ เอวํปิ กมฺมํ กาตพฺพนฺติ เต ภิกฺขู ภควโต
เอตมตฺถํ อาโรเจสุํ อนุชานามิ ภิกฺขเว ภิกฺขูหิ ภิกฺขุนีนํ อาจิกฺขิตุํ
เอวํ กมฺมํ กเรยฺยาถาติ
เตน โข ปน สมเยน ภิกฺขุนิโย สงฺฆมชฺเฌ ภณฺฑนชาตา
กลหชาตา วิวาทาปนฺนา อญฺญมญฺญํ มุขสตฺตีหิ วิตุทนฺตา
วิหรนฺติ น สกฺโกนฺติ ตํ อธิกรณํ วูปสเมตุํ เป เต ภิกฺขู



ภควโต เอตมตฺถํ อาโรเจสุํ อนุชานามิ ภิกฺขเว ภิกฺขูหิ ภิกฺขุนีนํ
อธิกรณํ วูปสเมตุนฺติ
เตน โข ปน สมเยน ภิกฺขู ภิกฺขุนีนํ อธิกรณํ
วูปสเมนฺติ ตสฺมึ โข ปน อธิกรเณ วินิจฺฉิยมาเน ทิสฺสนฺติ
ภิกฺขุนิโย กมฺมปฺปตฺตาโยปิ อาปตฺติคามินิโยปิ ภิกฺขุนิโย
เอวมาหํสุ สาธุ ภนฺเต อยฺยา ว ภิกฺขุนีนํ กมฺมํ กโรนฺตุ อยฺยา
ว ภิกฺขุนีนํ อาปตฺตึ ปฏิคฺคณฺหนฺตุ เอวํ หิ ภควตา ปญฺญตฺตํ
ภิกฺขูหิ ภิกฺขุนีนํ อธิกรณํ วูปสเมตพฺพนฺติ เต ภิกฺขู ภควโต
เอตมตฺถํ อาโรเจสุํ อนุชานามิ ภิกฺขเว ภิกฺขูหิ ภิกฺขุนีนํ กมฺมํ
อาโรเปตฺวา ภิกฺขุนีนํ นิยฺยาเทตุํ ภิกฺขุนีหิ ภิกฺขุนีนํ กมฺมํ กาตุํ
ภิกฺขูหิ ภิกฺขุนีนํ อาปตฺตึ อาโรเปตฺวา ภิกฺขุนีนํ นิยฺยาเทตุํ ภิกฺขุนีหิ
ภิกฺขุนีนํ อาปตฺตึ ปฏิคฺคเหตุนฺติ
เตน โข ปน สมเยน อุปฺปลวณฺณาย ภิกฺขุนิยา
อนฺเตวาสินี ภิกฺขุนี สตฺต วสฺสานิ ภควนฺตํ อนุพนฺธา โหติ วินยํ
ปริยาปุณนฺตี ตสฺสา มุฏฺฐสฺสตินิยา คหิโต คหิโต มุสฺสติ
อสฺโสสิ โข สา ภิกฺขุนี ภควา กิร สาวตฺถึ คนฺตุกาโมติ
อถโข ตสฺสา ภิกฺขุนิยา เอตทโหสิ อหํ โข สตฺต วสฺสานิ
ภควนฺตํ อนุพนฺธึ วินยํ ปริยาปุณนฺตี ตสฺสา เม มุฏฺฐสฺสตินิยา
คหิโต คหิโต มุสฺสติ ทุกฺกรํ โข ปน มาตุคาเมน ยาวชีวํ



สตฺถารํ อนุพนฺธิตุํ กถํ นุ โข มยา ปฏิปชฺชิตพฺพนฺติ อถโข
สา ภิกฺขุนี ภิกฺขุนีนํ เอตมตฺถํ อาโรเจสิ ภิกฺขุนิโย ภิกฺขูนํ
เอตมตฺถํ อาโรเจสุํ เต ภิกฺขู ภควโต เอตมตฺถํ อาโรเจสุํ
เป อนุชานามิ ภิกฺขเว ภิกฺขูหิ ภิกฺขุนีนํ วินยํ วาเจตุนฺติ
ปฐมภาณวารํ
อถโข ภควา เวสาลิยํ ยถาภิรนฺตํ วิหริตฺวา เยน
สาวตฺถี เตน จาริกํ ปกฺกามิ อนุปุพฺเพน จาริกํ จรมาโน
เยน สาวตฺถี ตทวสริ ตตฺร สุทํ ภควา สาวตฺถิยํ วิหรติ
เชตวเน อนาถปิณฺฑิกสฺส อาราเม เตน โข ปน สมเยน
ฉพฺพคฺคิยา ภิกฺขู ภิกฺขุนิโย กทฺทโมทเกน โอสิญฺจนฺติ อปฺเปวนาม
อเมฺหสุ สารชฺเชยฺยุนฺติ เป ภควโต เอตมตฺถํ อาโรเจสุํ
เป น ภิกฺขเว ภิกฺขุนา ภิกฺขุนิโย กทฺทโมทเกน โอสิญฺจิตพฺพา
โย โอสิญฺเจยฺย อาปตฺติ ทุกฺกฏสฺส อนุชานามิ ภิกฺขเว ตสฺส
ภิกฺขุโน ทณฺฑกมฺมํ กาตุนฺติ อถโข ภิกฺขูนํ เอตทโหสิ กินฺนุ
โข ทณฺฑกมฺมํ กาตพฺพนฺติ เต ภิกฺขู ภควโต เอตมตฺถํ
อาโรเจสุํ อวนฺทิโย โส ภิกฺขเว ภิกฺขุ ภิกฺขุนีสงฺเฆน กาตพฺโพติ
เตน โข ปน สมเยน ฉพฺพคฺคิยา ภิกฺขู กายํ วิวริตฺวา
ภิกฺขุนีนํ ทสฺเสนฺติ อูรุํ วิวริตฺวา ภิกฺขุนีนํ ทสฺเสนฺติ องฺคชาตํ
วิวริตฺวา ภิกฺขุนีนํ ทสฺเสนฺติ ภิกฺขุนิโย โอภาเสนฺติ ภิกฺขุนีหิ
สทฺธึ สมฺปโยเชนฺติ อปฺเปวนาม อเมฺหสุ สารชฺเชยฺยุนฺติ เป


ภควโต เอตมตฺถํ อาโรเจสุํ เป น ภิกฺขเว ภิกฺขุนา กาโย
วิวริตฺวา ภิกฺขุนีนํ ทสฺเสตพฺโพ น อูรุ วิวริตฺวา ภิกฺขุนีนํ
ทสฺเสตพฺพา น องฺคชาตํ วิวริตฺวา ภิกฺขุนีนํ ทสฺเสตพฺพํ น
ภิกฺขุนิโย โอภาสิตพฺพา น ภิกฺขุนีหิ สทฺธึ สมฺปโยเชตพฺพํ โย
สมฺปโยเชยฺย อาปตฺติ ทุกฺกฏสฺส อนุชานามิ ภิกฺขเว ตสฺส
ภิกฺขุโน ทณฺฑกมฺมํ กาตุนฺติ อถโข ภิกฺขูนํ เอตทโหสิ กินฺนุ
โข ทณฺฑกมฺมํ กาตพฺพนฺติ เต ภิกฺขู ภควโต เอตมตฺถํ
อาโรเจสุํ อวนฺทิโย โส ภิกฺขเว ภิกฺขุ ภิกฺขุนีสงฺเฆน กาตพฺโพติ
เตน โข ปน สมเยน ฉพฺพคฺคิยา ภิกฺขุนิโย ภิกฺขู
กทฺทโมทเกน โอสิญฺจนฺติ อปฺเปวนาม อเมฺหสุ สารชฺเชยฺยุนฺติ
เต ภิกฺขู ภควโต เอตมตฺถํ อาโรเจสุํ เป น ภิกฺขเว ภิกฺขุนิยา
ภิกฺขู กทฺทโมทเกน โอสิญฺจิตพฺพา ยา โอสิญฺเจยฺย อาปตฺติ
ทุกฺกฏสฺส อนุชานามิ ภิกฺขเว ตสฺสา ภิกฺขุนิยา ทณฺฑกมฺมํ
กาตุนฺติ อถโข ภิกฺขูนํ เอตทโหสิ กินฺนุ โข ทณฺฑกมฺมํ
กาตพฺพนฺติ เต ภิกฺขู ภควโต เอตมตฺถํ อาโรเจสุํ อนุชานามิ
ภิกฺขเว อาวรณํ กาตุนฺติ อาวรเณ กเต น อาทิยนฺติ เต
ภิกฺขู ภควโต เอตมตฺถํ อาโรเจสุํ อนุชานามิ ภิกฺขเว โอวาทํ
ฐเปตุนฺติ
เตน โข ปน สมเยน ฉพฺพคฺคิยา ภิกฺขุนิโย กายํ
วิวริตฺวา ภิกฺขูนํ ทสฺเสนฺติ ถนํ วิวริตฺวา ภิกฺขูนํ ทสฺเสนฺติ อูรุํ



วิวริตฺวา ภิกฺขูนํ ทสฺเสนฺติ องฺคชาตํ วิวริตฺวา ภิกฺขูนํ ทสฺเสนฺติ
ภิกฺขู โอภาเสนฺติ ภิกฺขูหิ สทฺธึ สมฺปโยเชนฺติ อปฺเปวนาม
อเมฺหสุ สารชฺเชยฺยุนฺติ เป เต ภิกฺขู ภควโต เอตมตฺถํ
อาโรเจสุํ เป น ภิกฺขเว ภิกฺขุนิยา กาโย วิวริตฺวา ภิกฺขูนํ
ทสฺเสตพฺโพ น ถนํ วิวริตฺวา ภิกฺขูนํ ทสฺเสตพฺพํ น อูรุ
วิวริตฺวา ภิกฺขูนํ ทสฺเสตพฺพา น องฺคชาตํ วิวริตฺวา ภิกฺขูนํ
ทสฺเสตพฺพํ น ภิกฺขู โอภาสิตพฺพา น ภิกฺขูหิ สทฺธึ
สมฺปโยเชตพฺพํ ยา สมฺปโยเชยฺย อาปตฺติ ทุกฺกฏสฺส อนุชานามิ
ภิกฺขเว ตสฺสา ภิกฺขุนิยา ทณฺฑกมฺมํ กาตุนฺติ อถโข ภิกฺขูนํ
เอตทโหสิ กินฺนุ โข ทณฺฑกมฺมํ กาตพฺพนฺติ ภควโต
เอตมตฺถํ อาโรเจสุํ เป อนุชานามิ ภิกฺขเว อาวรณํ กาตุนฺติ
อาวรเณ กเต น อาทิยนฺติ เป ภควโต เอตมตฺถํ อาโรเจสุํ เป
อนุชานามิ ภิกฺขเว โอวาทํ ฐเปตุนฺติ
อถโข ภิกฺขูนํ เอตทโหสิ กปฺปติ นุ โข โอวาทฏฺฐปิตาย
ภิกฺขุนิยา สทฺธึ อุโปสถํ กาตุํ น นุ โข กปฺปตีติ
ภควโต เอตมตฺถํ อาโรเจสุํ เป น ภิกฺขเว โอวาทฏฺฐปิตาย
ภิกฺขุนิยา สทฺธึ อุโปสโถ กาตพฺโพ ยาว น ตํ อธิกรณํ
วูปสมฺมตีติ
เตน โข ปน สมเยน อายสฺมา อุทายิ โอวาทํ ฐเปตฺวา



จาริกํ ปกฺกามิ ภิกฺขุนิโย อุชฺฌายนฺติ ขียนฺติ วิปาเจนฺติ กถํ หิ
นาม อยฺโย อุทายิ โอวาทํ ฐเปตฺวา จาริกํ ปกฺกมิสฺสตีติ เป
ภควโต เอตมตฺถํ อาโรเจสุํ เป น ภิกฺขเว โอวาทํ ฐเปตฺวา
จาริกํ ปกฺกมิตพฺพํ โย ปกฺกเมยฺย อาปตฺติ ทุกฺกฏสฺสาติ
เตน โข ปน สมเยน ภิกฺขู พาลา อพฺยตฺตา โอวาทํ
ฐเปนฺติ เป ภควโต เอตมตฺถํ อาโรเจสุํ เป น ภิกฺขเว
พาเลน อพฺยตฺเตน โอวาโท ฐเปตพฺโพ โย ฐเปยฺย อาปตฺติ
ทุกฺกฏสฺสาติ
เตน โข ปน สมเยน ภิกฺขู อวตฺถุสฺมึ อการเณ
โอวาทํ ฐเปนฺติ เป ภควโต เอตมตฺถํ อาโรเจสุํ เป
น ภิกฺขเว อวตฺถุสฺมึ อการเณ โอวาโท ฐเปตพฺโพ โย ฐเปยฺย
อาปตฺติ ทุกฺกฏสฺสาติ
เตน โข ปน สมเยน ภิกฺขู โอวาทํ ฐเปตฺวา วินิจฺฉยํ
น เทนฺติ ภควโต เอตมตฺถํ อาโรเจสุํ น ภิกฺขเว โอวาทํ
ฐเปตฺวา วินิจฺฉโย น ทาตพฺโพ โย น ทเทยฺย อาปตฺติ
ทุกฺกฏสฺสาติ
เตน โข ปน สมเยน ภิกฺขุนิโย โอวาทํ น คจฺฉนฺติ
ภควโต เอตมตฺถํ อาโรเจสุํ น ภิกฺขเว ภิกฺขุนิยา โอวาโท



น คนฺตพฺโพ ยา น คจฺเฉยฺย ยถาธมฺโม กาเรตพฺโพติ
เตน โข ปน สมเยน สพฺโพ ภิกฺขุนีสงฺโฆ โอวาทํ
คจฺฉติ มนุสฺสา อุชฺฌายนฺติ ขียนฺติ วิปาเจนฺติ ชายาโย อิมา
อิเมสํ ชาริโย อิมา อิเมสํ อิทานิ อิเม อิมาหิ สทฺธึ
อภิรมิสฺสนฺตีติ ภควโต เอตมตฺถํ อาโรเจสุํ น ภิกฺขเว
สพฺเพน ภิกฺขุนีสงฺเฆน โอวาโท คนฺตพฺโพ คจฺเฉยฺย เจ
อาปตฺติ ทุกฺกฏสฺส อนุชานามิ ภิกฺขเว จตูหิ ปญฺจหิ ภิกฺขุนีหิ
โอวาทํ คนฺตุนฺติ
เตน โข ปน สมเยน จตสฺโส ปญฺจ ภิกฺขุนิโย
โอวาทํ คจฺฉนฺติ มนุสฺสา ตเถว อุชฺฌายนฺติ ขียนฺติ วิปาเจนฺติ
ชายาโย อิมา อิเมสํ ชาริโย อิมา อิเมสํ อิทานิ อิเม
อิมาหิ สทฺธึ อภิรมิสฺสนฺตีติ ภควโต เอตมตฺถํ อาโรเจสุํ
น ภิกฺขเว จตูหิ ปญฺจหิ ภิกฺขุนีหิ โอวาโท คนฺตพฺโพ คจฺเฉยฺยุํ
เจ อาปตฺติ ทุกฺกฏสฺส อนุชานามิ ภิกฺขเว ทฺวีหิ ตีหิ ภิกฺขุนีหิ
โอวาทํ คนฺตุํ เอกํ ภิกฺขุํ อุปสงฺกมิตฺวา เอกํสํ อุตฺตราสงฺคํ
กริตฺวา ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา
เอวมสฺส วจนีโย ภิกฺขุนีสงฺโฆ อยฺย ภิกฺขุสงฺฆสฺส ปาเท วนฺทติ
โอวาทุปสงฺกมนญฺจ ยาจติ ลภตุ กิร อยฺย ภิกฺขุนีสงฺโฆ
โอวาทุปสงฺกมนนฺติ เตน ภิกฺขุนา ปาติโมกฺขุทฺเทสโก อุปสงฺกมิตฺวา
เอวมสฺส วจนีโย ภิกฺขุนีสงฺโฆ ภนฺเต ภิกฺขุสงฺฆสฺส ปาเท วนฺทติ




โอวาทุปสงฺกมนญฺจ ยาจติ ลภตุ กิร ภนฺเต ภิกฺขุนีสงฺโฆ
โอวาทุปสงฺกมนนฺติ ปาติโมกฺขุทฺเทสเกน วตฺตพฺโพ อตฺถิ
โกจิ ภิกฺขุ ภิกฺขุโนวาทโก สมฺมโตติ สเจ โหติ โกจิ
ภิกฺขุ ภิกฺขุโนวาทโก สมฺมโต ปาติโมกฺขุทฺเทสเกน วตฺตพฺโพ
อิตฺถนฺนาโม ภิกฺขุ ภิกฺขุโนวาทโก สมฺมโต ตํ ภิกฺขุนีสงฺโฆ
อุปสงฺกมตูติ สเจ น โหติ โกจิ ภิกฺขุ ภิกฺขุโนวาทโก
สมฺมโต ปาติโมกฺขุทฺเทสเกน วตฺตพฺโพ โก อายสฺมา อุสฺสหติ
ภิกฺขุนิโย โอวทิตุนฺติ สเจ โกจิ อุสฺสหติ ภิกฺขุนิโย โอวทิตุํ
โส จ โหติ อฏฺฐหงฺเคหิ สมนฺนาคโต สมฺมนฺนิตฺวา วตฺตพฺโพ
อิตฺถนฺนาโม ภิกฺขุ ภิกฺขุโนวาทโก สมฺมโต ตํ ภิกฺขุนีสงฺโฆ
อุปสงฺกมตูติ สเจ น โกจิ อุสฺสหติ ภิกฺขุนิโย โอวทิตุํ
ปาติโมกฺขุทฺเทสเกน วตฺตพฺโพ นตฺถิ โกจิ ภิกฺขุ ภิกฺขุโนวาทโก
สมฺมโต ปาสาทิเกน ภิกฺขุนีสงฺโฆ สมฺปาเทตูติ
เตน โข ปน สมเยน ภิกฺขู โอวาทํ น คณฺหนฺติ เป
ภควโต เอตมตฺถํ อาโรเจสุํ เป น ภิกฺขเว โอวาโท น
คเหตพฺโพ โย น คเณฺหยฺย อาปตฺติ ทุกฺกฏสฺสาติ
เตน โข ปน สมเยน อญฺญตโร ภิกฺขุ พาโล
โหติ ตํ ภิกฺขุนิโย อุปสงฺกมิตฺวา เอตทโวจุํ โอวาทํ อยฺย
คณฺหาหีติ อหมฺหิ ภคินี พาโล กถาหํ โอวาทํ คณฺหามีติ


คณฺหาหยฺย โอวาทํ เอวํ หิ ภควตา ปญฺญตฺตํ ภิกฺขูหิ
ภิกฺขุนีนํ โอวาโท คเหตพฺโพติ ภควโต เอตมตฺถํ อาโรเจสุํ
อนุชานามิ ภิกฺขเว ฐเปตฺวา พาลํ อวเสเสหิ โอวาทํ คเหตุนฺติ
เตน โข ปน สมเยน อญฺญตโร ภิกฺขุ คิลาโน
โหติ ตํ ภิกฺขุนิโย อุปสงฺกมิตฺวา เอตทโวจุํ โอวาทํ อยฺย
คณฺหาหีติ อหมฺหิ ภคินี คิลาโน กถาหํ โอวาทํ คณฺหามีติ
คณฺหาหยฺย โอวาทํ เอวํ หิ ภควตา ปญฺญตฺตํ ฐเปตฺวา
พาลํ อวเสเสหิ โอวาโท คเหตพฺโพติ ภควโต เอตมตฺถํ
อาโรเจสุํ อนุชานามิ ภิกฺขเว ฐเปตฺวา พาลํ ฐเปตฺวา คิลานํ
อวเสเสหิ โอวาทํ คเหตุนฺติ
เตน โข ปน สมเยน อญฺญตโร ภิกฺขุ คมิโก
โหติ ตํ ภิกฺขุนิโย อุปสงฺกมิตฺวา เอตทโวจุํ โอวาทํ อยฺย
คณฺหาหีติ อหมฺหิ ภคินี คมิโก กถาหํ โอวาทํ คณฺหามีติ
คณฺหาหยฺย โอวาทํ เอวํ หิ ภควตา ปญฺญตฺตํ ฐเปตฺวา
พาลํ ฐเปตฺวา คิลานํ อวเสเสหิ โอวาโท คเหตพฺโพติ ภควโต
เอตมตฺถํ อาโรเจสุํ เป อนุชานามิ ภิกฺขเว ฐเปตฺวา พาลํ
ฐเปตฺวา คิลานํ ฐเปตฺวา คมิกํ อวเสเสหิ โอวาทํ คเหตุนฺติ
เตน โข ปน สมเยน อญฺญตโร ภิกฺขุ อรญฺเญ
วิหรติ ตํ ภิกฺขุนิโย อุปสงฺกมิตฺวา เอตทโวจุํ โอวาทํ
อยฺย คณฺหาหีติ อหํ หิ ภคินี อรญฺเญ วิหรามิ กถาหํ


โอวาทํ คณฺหามีติ คณฺหาหยฺย โอวาทํ เอวํ หิ ภควตา
ปญฺญตฺตํ ฐเปตฺวา พาลํ ฐเปตฺวา คิลานํ ฐเปตฺวา คมิกํ
อวเสเสหิ โอวาโท คเหตพฺโพติ ภควโต เอตมตฺถํ อาโรเจสุํ
อนุชานามิ ภิกฺขเว อารญฺญเกน ภิกฺขุนา โอวาทํ คเหตุํ สงฺเกตญฺจ
กาตุํ อตฺร ปฏิหริสฺสามีติ
เตน โข ปน สมเยน ภิกฺขู โอวาทํ คเหตฺวา น
อาโรเจนฺติ ภควโต เอตมตฺถํ อาโรเจสุํ เป น ภิกฺขเว
โอวาโท น อาโรเจตพฺโพ โย น อาโรเจยฺย อาปตฺติ
ทุกฺกฏสฺสาติ
เตน โข ปน สมเยน ภิกฺขู โอวาทํ คเหตฺวา น
ปจฺจาหรนฺติ เป ภควโต เอตมตฺถํ อาโรเจสุํ น ภิกฺขเว
โอวาโท น ปจฺจาหริตพฺโพ โย น ปจฺจาหเรยฺย อาปตฺติ
ทุกฺกฏสฺสาติ
เตน โข ปน สมเยน ภิกฺขุนิโย สงฺเกตํ น คจฺฉนฺติ
ภควโต เอตมตฺถํ อาโรเจสุํ น ภิกฺขเว ภิกฺขุนิยา สงฺเกตํ น
คนฺตพฺพํ ยา น คจฺเฉยฺย อาปตฺติ ทุกฺกฏสฺสาติ
เตน โข ปน สมเยน ภิกฺขุนิโย ทีฆานิ กายพนฺธนานิ
ธาเรนฺติ เตเหว ผาสุเก นเมนฺติ มนุสฺสา อุชฺฌายนฺติ
ขียนฺติ วิปาเจนฺติ เป เสยฺยถาปิ คิหิกามโภคินิโยติ ภควโต



เอตมตฺถํ อาโรเจสุํ น ภิกฺขเว ภิกฺขุนิยา ทีฆํ กายพนฺธนํ
ธาเรตพฺพํ ยา ธาเรยฺย อาปตฺติ ทุกฺกฏสฺส อนุชานามิ
ภิกฺขเว ภิกฺขุนิยา เอกปริยายกตํ กายพนฺธนํ น จ เตน ผาสุกา
นเมตพฺพา ยา นเมยฺย อาปตฺติ ทุกฺกฏสฺสาติ
เตน โข ปน สมเยน ภิกฺขุนิโย วิลิเวน ปฏฺเฏน
ผาสุเก นเมนฺติ จมฺมปฏฺเฏน ผาสุเก นเมนฺติ ทุสฺสปฏฺเฏน ผาสุเก
นเมนฺติ ทุสฺสเวณิยา ผาสุเก นเมนฺติ ทุสฺสวฏฺฏิยา ผาสุเก นเมนฺติ
โจฬปฏฺเฏน ผาสุเก นเมนฺติ โจฬเวณิยา ผาสุเก นเมนฺติ
โจฬวฏฺฏิยา ผาสุเก นเมนฺติ สุตฺตเวณิยา ผาสุเก นเมนฺติ สุตฺตวฏฺฏิยา
ผาสุเก นเมนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหิกามโภคินิโยติ ภควโต เอตมตฺถํ อาโรเจสุํ
น ภิกฺขเว ภิกฺขุนิยา วิลิเวน ปฏฺเฏน ผาสุกา นเมตพฺพา น
จมฺมปฏฺเฏน ผาสุกา นเมตพฺพา น ทุสฺสปฏฺเฏน ผาสุกา นเมตพฺพา
น ทุสฺสเวณิยา ผาสุกา นเมตพฺพา น ทุสฺสวฏฺฏิยา ผาสุกา
นเมตพฺพา น โจฬปฏฺเฏน ผาสุกา นเมตพฺพา น โจฬเวณิยา
ผาสุกา นเมตพฺพา น โจฬวฏฺฏิยา ผาสุกา นเมตพฺพา น
สุตฺตเวณิยา ผาสุกา นเมตพฺพา น สุตฺตวฏฺฏิยา ผาสุกา นเมตพฺพา
ยา นเมยฺย อาปตฺติ ทุกฺกฏสฺสาติ
เตน โข ปน สมเยน ภิกฺขุนิโย อฏฺฐิลฺเลน ชฆนํ



ฆํสาเปนฺติ โคหนุเกน ชฆนํ โกฏฺฏาเปนฺติ หตฺถํ โกฏฺฏาเปนฺติ
หตฺถโกจฺฉํ โกฏฺฏาเปนฺติ ปาทํ โกฏฺฏาเปนฺติ ปาทโกจฺฉํ
โกฏฺฏาเปนฺติ อูรุํ โกฏฺฏาเปนฺติ มุขํ โกฏฺฏาเปนฺติ ทนฺตมํสํ โกฏฺฏาเปนฺติ
มนุสฺสา อุชฺฌายนฺติ ขียนฺติ วิปาเจนฺติ เป เสยฺยถาปิ
คิหิกามโภคินิโยติ ภควโต เอตมตฺถํ อาโรเจสุํ น ภิกฺขเว
ภิกฺขุนิยา อฏฺฐิลฺเลน ชฆนํ ฆํสาเปตพฺพํ น โคหนุเกน ชฆนํ
โกฏฺฏาเปตพฺพํ น หตฺโถ โกฏฺฏาเปตพฺโพ น หตฺถโกจฺโฉ
โกฏฺฏาเปตพฺโพ น ปาโท โกฏฺฏาเปตพฺโพ น ปาทโกจฺโฉ
โกฏฺฏาเปตพฺโพ น อูรุ โกฏฺฏาเปตพฺโพ น มุขํ โกฏฺฏาเปตพฺพํ
น ทนฺตมํสํ โกฏฺฏาเปตพฺพํ ยา โกฏฺฏาเปยฺย อาปตฺติ
ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขุนิโย มุขํ
อาลิมฺปนฺติ มุขํ อุมฺมทฺเทนฺติ มุขํ จุณฺเณนฺติ มโนสิลิกาย มุขํ
ลญฺเจนฺติ องฺคราคํ กโรนฺติ มุขราคํ กโรนฺติ องฺคราคมุขราคํ
กโรนฺติ มนุสฺสา อุชฺฌายนฺติ ขียนฺติ วิปาเจนฺติ เป เสยฺยถาปิ
คิหิกามโภคินิโยติ ภควโต เอตมตฺถํ อาโรเจสุํ น ภิกฺขเว
ภิกฺขุนิยา มุขํ อาลิมฺปิตพฺพํ น มุขํ อุมฺมทฺเทตพฺพํ น มุขํ
จุณฺเณตพฺพํ น มโนสิลิกาย มุขํ ลญฺเจตพฺพํ น องฺคราโค
กาตพฺโพ น มุขราโค กาตพฺโพ น องฺคราคมุขราโค กาตพฺโพ
ยา กเรยฺย อาปตฺติ ทุกฺกฏสฺสาติ


เตน โข ปน สมเยน ฉพฺพคฺคิยา ภิกฺขุนิโย อวงฺคํ
กโรนฺติ วิเสสกํ กโรนฺติ โอโลกนเกน โอโลเกนฺติ สาโลเก
ติฏฺฐนฺติ สนจฺจํ การาเปนฺติ เวสึ วุฏฺฐาเปนฺติ ปานาคารํ ฐเปนฺติ
สูนํ ฐเปนฺติ อาปณํ ปสาเรนฺติ วฑฺฒึ ปโยเชนฺติ วณิชฺชํ
ปโยเชนฺติ ทาสํ อุปฏฺฐาเปนฺติ ทาสึ อุปฏฺฐาเปนฺติ กมฺมกรํ
อุปฏฺฐาเปนฺติ กมฺมกรึ อุปฏฺฐาเปนฺติ ติรจฺฉานคตํ อุปฏฺฐาเปนฺติ
หริตกปตฺติกํ ปกิณนฺติ นมตกํ ธาเรนฺติ มนุสฺสา อุชฺฌายนฺติ
ขียนฺติ วิปาเจนฺติ เป เสยฺยถาปิ คิหิกามโภคินิโยติ ภควโต
เอตมตฺถํ อาโรเจสุํ น ภิกฺขเว ภิกฺขุนิยา อวงฺคํ กาตพฺพํ
น วิเสสกํ กาตพฺพํ น โอโลกนเกน โอโลเกตพฺพํ น สาโลเก
ฐาตพฺพํ น สนจฺจํ การาเปตพฺพํ น เวสี วุฏฺฐาเปตพฺพา น
ปานาคารํ ฐเปตพฺพํ น สูนํ ฐเปตพฺพํ น อาปโณ ปสาเรตพฺโพ
น วฑฺฒิ ปโยเชตพฺพา น วณิชฺชา ปโยเชตพฺพา น ทาโส
อุปฏฺฐาเปตพฺโพ น ทาสี อุปฏฺฐาเปตพฺพา น กมฺมกโร
อุปฏฺฐาเปตพฺโพ น กมฺมกรี อุปฏฺฐาเปตพฺพา น ติรจฺฉานคโต
อุปฏฺฐาเปตพฺโพ น หริตกปตฺติกํ ปกิณิตพฺพํ น นมตกํ
ธาเรตพฺพํ ยา ธาเรยฺย อาปตฺติ ทุกฺกฏสฺสาติ
เตน โข ปน สมเยน ฉพฺพคฺคิยา ภิกฺขุนิโย สพฺพนีลกานิ




จีวรานิ ธาเรนฺติ สพฺพปีตกานิ จีวรานิ ธาเรนฺติ สพฺพโลหิตกานิ
จีวรานิ ธาเรนฺติ สพฺพมญฺเชฏฺฐกานิ จีวรานิ ธาเรนฺติ สพฺพกณฺหานิ
จีวรานิ ธาเรนฺติ สพฺพมหารงฺครตฺตานิ จีวรานิ ธาเรนฺติ สพฺพมหานามรตฺตานิ
จีวรานิ ธาเรนฺติ อจฺฉินฺนทสานิ จีวรานิ ธาเรนฺติ
ทีฆทสานิ จีวรานิ ธาเรนฺติ ปุปฺผทสานิ จีวรานิ ธาเรนฺติ ผลทสานิ
จีวรานิ ธาเรนฺติ กญฺจุกํ ธาเรนฺติ ติรีฏํ ธาเรนฺติ มนุสฺสา
อุชฺฌายนฺติ ขียนฺติ วิปาเจนฺติ เป เสยฺยถาปิ คิหิกามโภคินิโยติ
ภควโต เอตมตฺถํ อาโรเจสุํ น ภิกฺขเว ภิกฺขุนิยา สพฺพนีลกานิ
จีวรานิ ธาเรตพฺพานิ น สพฺพปีตกานิ จีวรานิ ธาเรตพฺพานิ
น สพฺพโลหิตกานิ จีวรานิ ธาเรตพฺพานิ น สพฺพมญฺเชฏฺฐกานิ
จีวรานิ ธาเรตพฺพานิ น สพฺพกณฺหานิ จีวรานิ ธาเรตพฺพานิ น
สพฺพมหารงฺครตฺตานิ จีวรานิ ธาเรตพฺพานิ น สพฺพมหานามรตฺตานิ
จีวรานิ ธาเรตพฺพานิ น อจฺฉินฺนทสานิ จีวรานิ ธาเรตพฺพานิ
น ทีฆทสานิ จีวรานิ ธาเรตพฺพานิ น ปุปฺผทสานิ จีวรานิ
ธาเรตพฺพานิ น ผลทสานิ จีวรานิ ธาเรตพฺพานิ น กญฺจุกํ ธาเรตพฺพํ
น ติรีฏํ ธาเรตพฺพํ ยา ธาเรยฺย อาปตฺติ ทุกฺกฏสฺสาติ
เตน โข ปน สมเยน อญฺญตรา ภิกฺขุนี กาลํ
กโรนฺตี เอวมาห มมจฺจเยน มยฺหํ ปริกฺขาโร สงฺฆสฺส โหตูติ
ตตฺถ ภิกฺขู จ ภิกฺขุนิโย จ วิวทนฺติ อมฺหากํ โหติ อมฺหากํ
โหตีติ ภควโต เอตมตฺถํ อาโรเจสุํ เป ภิกฺขุนี เจ



ภิกฺขเว กาลํ กโรนฺตี เอวํ วเทยฺย มมจฺจเยน มยฺหํ ปริกฺขาโร
สงฺฆสฺส โหตูติ อนิสฺสโร ตตฺถ ภิกฺขุสงฺโฆ ภิกฺขุนีสงฺฆสฺเสเวตํ
สิกฺขมานา เจ ภิกฺขเว เป สามเณรี เจ ภิกฺขเว กาลํ
กโรนฺตี เอวํ วเทยฺย มมจฺจเยน มยฺหํ ปริกฺขาโร สงฺฆสฺส
โหตูติ อนิสฺสโร ตตฺถ ภิกฺขุสงฺโฆ ภิกฺขุนีสงฺฆสฺเสเวตํ
ภิกฺขุ เจ ภิกฺขเว กาลํ กโรนฺโต เอวํ วเทยฺย มมจฺจเยน
มยฺหํ ปริกฺขาโร สงฺฆสฺส โหตูติ อนิสฺสโร ตตฺถ ภิกฺขุนีสงฺโฆ
ภิกฺขุสงฺฆสฺเสเวตํ สามเณโร เจ ภิกฺขเว เป อุปาสโก
เจ ภิกฺขเว เป อุปาสิกา เจ ภิกฺขเว เป อญฺโญ
เจ ภิกฺขเว โกจิ กาลํ กโรนฺโต เอวํ วเทยฺย มมจฺจเยน
มยฺหํ ปริกฺขาโร สงฺฆสฺส โหตูติ อนิสฺสโร ตตฺถ ภิกฺขุนีสงฺโฆ
ภิกฺขุสงฺฆสฺเสเวตนฺติ
เตน โข ปน สมเยน อญฺญตรา อิตฺถี ปุราณมลฺลี
ภิกฺขุนีสุ ปพฺพชิตา โหติ สา รถิกาย ทุพฺพลกํ ภิกฺขุํ ปสฺสิตฺวา
อํสกูเฏน ปหารํ ทตฺวา ปวฏฺเฏสิ ภิกฺขู อุชฺฌายนฺติ ขียนฺติ
วิปาเจนฺติ กถํ หิ นาม ภิกฺขุนี ภิกฺขุสฺส ปหารํ ทสฺสตีติ
ภควโต เอตมตฺถํ อาโรเจสุํ น ภิกฺขเว ภิกฺขุนิยา ภิกฺขุสฺส ปหาโร
ทาตพฺโพ ยา ทเทยฺย อาปตฺติ ทุกฺกฏสฺส อนุชานามิ ภิกฺขเว



ภิกฺขุนิยา ภิกฺขุํ ปสฺสิตฺวา ทูรโต ว โอกฺกมิตฺวา มคฺคํ ทาตุนฺติ
เตน โข ปน สมเยน อญฺญตรา อิตฺถี ปวุตฺถปติกา
ชาเรน คพฺภินี โหติ สา คพฺภํ ปาเตตฺวา กุลุปกึ ภิกฺขุนึ
เอตทโวจ หนฺทยฺเย อิมํ คพฺภํ ปตฺเตน นีหราติ อถโข สา
ภิกฺขุนี ตํ คพฺภํ ปตฺเต ปกฺขิปิตฺวา สงฺฆาฏิยา ปฏิจฺฉาเทตฺวา
อคมาสิ เตน โข ปน สมเยน อญฺญตเรน ปิณฺฑจาริเกน
ภิกฺขุนา สมาทานํ กตํ โหติ ยํ ยฺวาหํ ปฐมํ ภิกฺขํ ลภิสฺสามิ
น ตํ อทตฺวา ภิกฺขุสฺส วา ภิกฺขุนิยา วา ปริภุญฺชิสฺสามีติ
อถโข โส ภิกฺขุ ตํ ภิกฺขุนึ ปสฺสิตฺวา เอตทโวจ หนฺท ภคินิ
ภิกฺขํ ปฏิคฺคณฺหาติ อลํ อยฺยาติ ทุติยมฺปิ โข โส ภิกฺขุ
ตํ ภิกฺขุนึ เอตทโวจ หนฺท ภคินิ ภิกฺขํ ปฏิคฺคณฺหาติ อลํ
อยฺยาติ ตติยมฺปิ โข โส ภิกฺขุ ตํ ภิกฺขุนึ เอตทโวจ หนฺท
ภคินิ ภิกฺขํ ปฏิคฺคณฺหาติ อลํ อยฺยาติ มยา โข ภคินิ
สมาทานํ กตํ ยํ ยฺวาหํ ปฐมํ ภิกฺขํ ลภิสฺสามิ น ตํ อทตฺวา
ภิกฺขุสฺส วา ภิกฺขุนิยา วา ปริภุญฺชิสฺสามีติ หนฺท ภคินิ ภิกฺขํ
ปฏิคฺคณฺหาติ อถโข สา ภิกฺขุนี เตน ภิกฺขุนา นิปฺปีฬิยมานา
นีหริตฺวา ปตฺตํ ทสฺเสสิ ปสฺส อยฺย ปตฺเต คพฺภํ มา กสฺสจิ
อาโรเจสีติ อถโข โส ภิกฺขุ อุชฺฌายติ ขียติ วิปาเจติ กถํ



หิ นาม ภิกฺขุนี ปตฺเตน คพฺภํ นีหริสฺสตีติ อถโข โส ภิกฺขุ
ภิกฺขูนํ เอตมตฺถํ อาโรเจสิ เย เต ภิกฺขู อปฺปิจฺฉา เป
เต อุชฺฌายนฺติ ขียนฺติ วิปาเจนฺติ กถํ หิ นาม ภิกฺขุนี ปตฺเตน
คพฺภํ นีหริสฺสตีติ ภควโต เอตมตฺถํ อาโรเจสุํ เป น ภิกฺขเว
ภิกฺขุนิยา ปตฺเตน คพฺโภ นีหริตพฺโพ ยา นีหเรยฺย อาปตฺติฐ
ทุกฺกฏสฺส อนุชานามิ ภิกฺขเว ภิกฺขุนิยา ภิกฺขุํ ปสฺสิตฺวา นีหริตฺวา
ปตฺตํ ทสฺเสตุนฺติ
เตน โข ปน สมเยน ฉพฺพคฺคิยา ภิกฺขุนิโย ภิกฺขุํ
ปสฺสิตฺวา ปริวตฺเตตฺวา ปตฺตมูลํ ทสฺเสนฺติ เต ภิกฺขู อุชฺฌายนฺติ
ขียนฺติ วิปาเจนฺติ กถํ หิ นาม ฉพฺพคฺคิยา ภิกฺขุนิโย ภิกฺขุํ
ปสฺสิตฺวา ปริวตฺเตตฺวา ปตฺตมูลํ ทสฺเสสฺสนฺตีติ อถโข เต
ภควโต เอตมตฺถํ อาโรเจสุํ เป น ภิกฺขเว ภิกฺขุนิยา ภิกฺขุํ
ปสฺสิตฺวา ปริวตฺเตตฺวา ปตฺตมูลํ ทสฺเสตพฺพํ ยา ทสฺเสยฺย อาปตฺติ
ทุกฺกฏสฺส อนุชานามิ ภิกฺขเว ภิกฺขุนิยา ภิกฺขุํ ปสฺสิตฺวา
อุกฺกุชฺชิตฺวา ปตฺตํ ทสฺเสตุํ ยญฺจ ปตฺเต อามิสํ โหติ เตน
จ ภิกฺขุ นิมนฺเตตพฺโพติ
เตน โข ปน สมเยน สาวตฺถิยา รถิกาย ปุริสพฺยญฺชนํ
ฉฑฺฑิตํ โหติ ตํ ภิกฺขุนิโย สกฺกจฺจํ อุปนิชฺฌายึสุ มนุสฺสา
อุกฺกุฏฺฐิมกํสุ ตา ภิกฺขุนิโย มงฺกู อเหสุํ อถโข ตา ภิกฺขุนิโย
อุปสฺสยํ คนฺตฺวา ภิกฺขุนีนํ เอตมตฺถํ อาโรเจสุํ ยา ตา ภิกฺขุนิโย



อปฺปิจฺฉา เป ตา อุชฺฌายนฺติ ขียนฺติ วิปาเจนฺติ กถํ หิ
นาม ภิกฺขุนิโย ปุริสพฺยญฺชนํ อุปนิชฺฌายิสฺสนฺตีติ อถโข ตา
ภิกฺขุนิโย ภิกฺขูนํ เอตมตฺถํ อาโรเจสุํ เป ภควโต เอตมตฺถํ
อาโรเจสุํ น ภิกฺขเว ภิกฺขุนิยา ปุริสพฺยญฺชนํ อุปนิชฺฌายิตพฺพํ
ยา อุปนิชฺฌาเยยฺย อาปตฺติ ทุกฺกฏสฺสาติ
เตน โข ปน สมเยน มนุสฺสา ภิกฺขูนํ อามิสํ เทนฺติ
ภิกฺขู ภิกฺขุนีนํ เทนฺติ มนุสฺสา อุชฺฌายนฺติ ขียนฺติ วิปาเจนฺติ
กถํ หิ นาม ภทฺทนฺตา อตฺตโน ปริโภคตฺถาย ทินฺนํ อญฺเญสํ
ทสฺสนฺติ น มยมฺปิ ชานาม ทานํ ทาตุนฺติ ภควโต เอตมตฺถํ
อาโรเจสุํ น ภิกฺขเว อตฺตโน ปริโภคตฺถาย ทินฺนํ อญฺเญสํ
ทาตพฺพํ โย ทเทยฺย อาปตฺติ ทุกฺกฏสฺสาติ
เตน โข ปน สมเยน ภิกฺขูนํ อามิสํ อุสฺสนฺนํ โหติ
ภควโต เอตมตฺถํ อาโรเจสุํ อนุชานามิ ภิกฺขเว สงฺฆสฺส ทาตุนฺติ
พาฬฺหตรํ อุสฺสนฺนํ โหติ ภควโต เอตมตฺถํ อาโรเจสุํ
อนุชานามิ ภิกฺขเว ปุคฺคลิกํปิ ทาตุนฺติ
เตน โข ปน สมเยน ภิกฺขูนํ สนฺนิธิกตํ อามิสํ อุสฺสนฺนํ
โหติ ภควโต เอตมตฺถํ อาโรเจสุํ อนุชานามิ ภิกฺขเว ภิกฺขูนํ
สนฺนิธึ ภิกฺขุนีหิ ภิกฺขูหิ ปฏิคฺคหาเปตฺวา ปริภุญฺชิตุนฺติ
เตน โข ปน สมเยน มนุสฺสา ภิกฺขุนีนํ อามิสํ เทนฺติ



ภิกฺขุนิโย ภิกฺขูนํ เทนฺติ มนุสฺสา อุชฺฌายนฺติ ขียนฺติ วิปาเจนฺติ
กถํ หิ นาม ภิกฺขุนิโย อตฺตโน ปริโภคตฺถาย ทินฺนํ อญฺเญสํ
ทสฺสนฺติ น มยมฺปิ ชานาม ทานํ ทาตุนฺติ ภควโต เอตมตฺถํ
อาโรเจสุํ น ภิกฺขเว ภิกฺขุนิยา อตฺตโน ปริโภคตฺถาย ทินฺนํ
อญฺเญสํ ทาตพฺพํ ยา ทเทยฺย อาปตฺติ ทุกฺกฏสฺสาติ
เตน โข ปน สมเยน ภิกฺขุนีนํ อามิสํ อุสฺสนฺนํ โหติ
ภควโต เอตมตฺถํ อาโรเจสุํ อนุชานามิ ภิกฺขเว สงฺฆสฺส ทาตุนฺติ
พาฬฺหตรํ อุสฺสนฺนํ โหติ ภควโต เอตมตฺถํ อาโรเจสุํ
อนุชานามิ ภิกฺขเว ปุคฺคลิกํปิ ทาตุนฺติ
เตน โข ปน สมเยน ภิกฺขุนีนํ สนฺนิธิกตํ อามิสํ อุสฺสนฺนํ
โหติ ภควโต เอตมตฺถํ อาโรเจสุํ อนุชานามิ ภิกฺขเว ภิกฺขุนีนํ
สนฺนิธึ ภิกฺขูหิ ภิกฺขุนีหิ ปฏิคฺคหาเปตฺวา ปริภุญฺชิตุนฺติ
เตน โข ปน สมเยน ภิกฺขูนํ เสนาสนํ อุสฺสนฺนํ โหติ
ภิกฺขุนีนํ เสนาสนํ น โหติ ภิกฺขุนิโย ภิกฺขูนํ สนฺติเก ทูตํ
ปาเหสุํ สาธุ ภนฺเต อยฺยา อมฺหากํ เสนาสนํ เทนฺตุ
ตาวกาลิกนฺติ ภิกฺขู ภควโต เอตมตฺถํ อาโรเจสุ อนุชานามิ
ภิกฺขเว ภิกฺขุนีนํ เสนาสนํ ทาตุํ ตาวกาลิกนฺติ
เตน โข ปน สมเยน อุตุนิโย ภิกฺขุนิโย โอนทฺธมญฺจํ
โอนทฺธปีฐํ อภินิสีทนฺติปิ อภินิปชฺชนฺติปิ เสนาสนํ โลหิเตน



มกฺขิยติ ภควโต เอตมตฺถํ อาโรเจสุํ น ภิกฺขเว ภิกฺขุนิยา
โอนทฺธมญฺจํ โอนทฺธปีฐํ อภินิสีทิตพฺพํ อภินิปชฺชิตพฺพํ ยา อภินิสีเทยฺย
วา อภินิปชฺเชยฺย วา อาปตฺติ ทุกฺกฏสฺส อนุชานามิ
ภิกฺขเว อาวสถจีวรนฺติ อาวสถจีวรํ โลหิเตน มกฺขิยติ ภควโต
เอตมตฺถํ อาโรเจสุํ อนุชานามิ ภิกฺขเว อาณิโจฬกนฺติ โจฬกํ
นิปตติ ภควโต เอตมตฺถํ อาโรเจสุํ อนุชานามิ ภิกฺขเว
สุตฺตเกน พนฺธิตฺวา อูรุยา พนฺธิตุนฺติ สุตฺตกํ ฉิชฺชติ ภควโต
เอตมตฺถํ อาโรเจสุํ อนุชานามิ ภิกฺขเว สํเวลฺลิยํ กฏิสุตฺตกนฺติ
เตน โข ปน สมเยน ฉพฺพคฺคิยา ภิกฺขุนิโย สพฺพกาลํ
กฏิสุตฺตกํ ธาเรนฺติ มนุสฺสา อุชฺฌายนฺติ ขียนฺติ วิปาเจนฺติ
เป เสยฺยถาปิ คิหิกามโภคินิโยติ ภควโต เอตมตฺถํ อาโรเจสุํ
น ภิกฺขเว ภิกฺขุนิยา สพฺพกาลํ กฏิสุตฺตกํ ธาเรตพฺพํ ยา ธาเรยฺย
อาปตฺติ ทุกฺกฏสฺส อนุชานามิ ภิกฺขเว อุตุนิยา กฏิสุตฺตกนฺติ
ทุติยภาณวารํ
เตน โข ปน สมเยน อุปสมฺปนฺนาโย ทิสฺสนฺติ อนิมิตฺตาปิ
นิมิตฺตมตฺตาปิ อโลหิตาปิ ธุวโลหิตาปิ ธุวโจฬาปิ ปคฺฆรนฺตีปิ
สิขริณีปิ อิตฺถีปณฺฑกาปิ เวปุริสิกาปิ สมฺภินฺนาปิ อุภโตพฺยญฺชนกาปิ
เป ภควโต เอตมตฺถํ อาโรเจสุํ อนุชานามิ ภิกฺขเว
อุปสมฺปาเทนฺติยา จตุวีสติ อนฺตรายิเก ธมฺเม ปุจฺฉิตุํ เอวญฺจ



ปน ภิกฺขเว ปุจฺฉิตพฺพา นสิ อนิมิตฺตา นสิ นิมิตฺตมตฺตา
นสิ อโลหิตา นสิ ธุวโลหิตา นสิ ธุวโจฬา นสิ ปคฺฆรนฺตี
นสิ สิขริณี นสิ อิตฺถีปณฺฑกา นสิ เวปุริสิกา นสิ สมฺภินฺนา
นสิ อุภโตพฺยญฺชนกา สนฺติ เต เอวรูปา อาพาธา กุฏฺฐํ คณฺโฑ
กิลาโส โสโส อปมาโร มนุสฺสาสิ อิตฺถีสิ ภุชิสฺสาสิ
อนณาสิ นสิ ราชภฏี อนุญฺญาตาสิ มาตาปิตูหิ สามิเกน
ปริปุณฺณวีสติวสฺสาสิ ปริปุณฺณนฺเต ปตฺตจีวรํ กินฺนามาสิ
กานามา เต ปวตฺตินีติ
เตน โข ปน สมเยน ภิกฺขู ภิกฺขุนีนํ อนฺตรายิเก
ธมฺเม ปุจฺฉนฺติ อุปสมฺปทาเปกฺขาโย วิตฺถายนฺติ มงฺกู โหนฺติ
น สกฺโกนฺติ วิสฺสชฺเชตุํ ภควโต เอตมตฺถํ อาโรเจสุํ
อนุชานามิ ภิกฺขเว เอกโตอุปสมฺปนฺนาย ภิกฺขุนีสงฺเฆ วิสุทฺธาย
ภิกฺขุสงฺเฆ อุปสมฺปาเทตุนฺติ
เตน โข ปน สมเยน ภิกฺขุนิโย อนนุสิฏฺฐาโย
อุปสมฺปทาเปกฺขาโย อนฺตรายิเก ธมฺเม ปุจฺฉนฺติ อุปสมฺปทาเปกฺขาโย
วิตฺถายนฺติ มงฺกู โหนฺติ น สกฺโกนฺติ วิสฺสชฺเชตุํ
ภควโต เอตมตฺถํ อาโรเจสุํ อนุชานามิ ภิกฺขเว ปฐมํ
อนุสาสิตฺวา ปจฺฉา อนฺตรายิเก ธมฺเม ปุจฺฉิตุนฺติ ตตฺเถว สงฺฆมชฺเฌ
อนุสาสนฺติ อุปสมฺปทาเปกฺขาโย ตเถว วิตฺถายนฺติ มงฺกู



โหนฺติ น สกฺโกนฺติ วิสฺสชฺเชตุํ ภควโต เอตมตฺถํ อาโรเจสุํ
อนุชานามิ ภิกฺขเว เอกมนฺตํ อนุสาสิตฺวา สงฺฆมชฺเฌ อนฺตรายิเก
ธมฺเม ปุจฺฉิตุํ เอวญฺจ ปน ภิกฺขเว อนุสาสิตพฺพา ปฐมํ
อุปชฺฌํ คาหาเปตพฺพา อุปชฺฌํ คาหาเปตฺวา ปตฺตจีวรํ อาจิกฺขิตพฺพํ
อยนฺเต ปตฺโต อยํ สงฺฆาฏิ อยํ อุตฺตราสงฺโค อยํ อนฺตรวาสโก
อิทํ สงฺกจฺฉิกํ อยํ อุทกสาฏิกา คจฺฉ อมุมฺหิ โอกาเส ติฏฺฐาหีติ
พาลา อพฺยตฺตา อนุสาสนฺติ ทุรนุสิฏฺฐา อุปสมฺปทาเปกฺขาโย
วิตฺถายนฺติ มงฺกู โหนฺติ น สกฺโกนฺติ วิสฺสชฺเชตุํ ภควโต
เอตมตฺถํ อาโรเจสุํ น ภิกฺขเว พาลาย อพฺยตฺตาย อนุสาสิตพฺพา
ยา อนุสาเสยฺย อาปตฺติ ทุกฺกฏสฺส อนุชานามิ ภิกฺขเว พฺยตฺตาย
ภิกฺขุนิยา ปฏิพลาย อนุสาสิตุนฺติ อสมฺมตา อนุสาสนฺติ
ภควโต เอตมตฺถํ อาโรเจสุํ น ภิกฺขเว อสมฺมตาย อนุสาสิตพฺพา
ยา อนุสาเสยฺย อาปตฺติ ทุกฺกฏสฺส อนุชานามิ ภิกฺขเว
สมฺมตาย อนุสาสิตุํ เอวญฺจ ปน ภิกฺขเว สมฺมนฺนิตพฺพา
อตฺตนา ว อตฺตานํ สมฺมนฺนิตพฺพํ ปราย วา ปรา สมฺมนฺนิตพฺพา
กถญฺจ อตฺตนา ว อตฺตานํ สมฺมนฺนิตพฺพํ พฺยตฺตาย
ภิกฺขุนิยา ปฏิพลาย สงฺโฆ ญาเปตพฺโพ สุณาตุ เม อยฺเย
สงฺโฆ อิตฺถนฺนามา อิตฺถนฺนามาย อยฺยาย อุปสมฺปทาเปกฺขา
ยทิ สงฺฆสฺส ปตฺตกลฺลํ อหํ อิตฺถนฺนามํ อนุสาเสยฺยนฺติ เอวํ



อตฺตนา ว อตฺตานํ สมฺมนฺนิตพฺพํ
กถญฺจ ปราย ปรา สมฺมนฺนิตพฺพา พฺยตฺตาย
ภิกฺขุนิยา ปฏิพลาย สงฺโฆ ญาเปตพฺโพ สุณาตุ เม อยฺเย
สงฺโฆ อิตฺถนฺนามา อิตฺถนฺนามาย อยฺยาย อุปสมฺปทาเปกฺขา
ยทิ สงฺฆสฺส ปตฺตกลฺลํ อิตฺถนฺนามา อิตฺถนฺนามํ อนุสาเสยฺยาติ
เอวํ ปราย ปรา สมฺมนฺนิตพฺพา
ตาย สมฺมตาย ภิกฺขุนิยา อุปสมฺปทาเปกฺขา อุปสงฺกมิตฺวา
เอวมสฺส วจนียา สุณสิ อิตฺถนฺนาเม อยนฺเต สจฺจกาโล
ภูตกาโล ยํ ชาตํ ตํ สงฺฆมชฺเฌ ปุจฺฉนฺเต สนฺตํ อตฺถีติ
วตฺตพฺพํ อสนฺตํ นตฺถีติ วตฺตพฺพํ มา โข วิตฺถาสิ มา โข
มงฺกุ อโหสิ เอวนฺตํ ปุจฺฉิสฺสนฺติ นสิ อนิมิตฺตา นสิ นิมิตฺตมตฺตา
นสิ อโลหิตา นสิ ธุวโลหิตา นสิ ธุวโจฬา นสิ
ปคฺฆรนฺตี นสิ สิขริณี นสิ อิตฺถีปณฺฑกา นสิ เวปุริสิกา
นสิ สมฺภินฺนา นสิ อุภโตพฺยญฺชนกา สนฺติ เต เอวรูปา อาพาธา
กุฏฺฐํ คณฺโฑ กิลาโส โสโส อปมาโร มนุสฺสาสิ อิตฺถีสิ
ภุชิสฺสาสิ อนณาสิ นสิ ราชภฏี อนุญฺญาตาสิ มาตาปิตูหิ
สามิเกน ปริปุณฺณวีสติวสฺสาสิ ปริปุณฺณนฺเต ปตฺตจีวรํ
กินฺนามาสิ กานามา เต ปวตฺตินีติ เอกโต อาคจฺฉนฺติ เป
น เอกโต อาคนฺตพฺพํ อนุสาสิกาย ปฐมตรํ อาคนฺตฺวา สงฺโฆ
ญาเปตพฺโพ สุณาตุ เม อยฺเย สงฺโฆ อิตฺถนฺนามา



อิตฺถนฺนามาย อยฺยาย อุปสมฺปทาเปกฺขา อนุสิฏฺฐา สา มยา ยทิ
สงฺฆสฺส ปตฺตกลฺลํ อิตฺถนฺนามา อาคจฺเฉยฺยาติ อาคจฺฉาหีติ
วตฺตพฺพา เอกํสํ อุตฺตราสงฺคํ การาเปตฺวา ภิกฺขุนีนํ ปาเท
วนฺทาเปตฺวา อุกฺกุฏิกํ นิสีทาเปตฺวา อญฺชลึ ปคฺคณฺหาเปตฺวา อุปสมฺปทํ
ยาจาเปตพฺพา สงฺฆํ อยฺเย อุปสมฺปทํ ยาจามิ อุลฺลุมฺปตุ มํ
อยฺเย สงฺโฆ อนุกมฺปํ อุปาทาย ทุติยมฺปิ อยฺเย สงฺฆํ อุปสมฺปทํ
ยาจามิ อุลฺลุมฺปตุ มํ อยฺเย สงฺโฆ อนุกมฺปํ อุปาทาย
ตติยมฺปิ อยฺเย สงฺฆํ อุปสมฺปทํ ยาจามิ อุลฺลุมฺปตุ มํ อยฺเย
สงฺโฆ อนุกมฺปํ อุปาทายาติ พฺยตฺตาย ภิกฺขุนิยา ปฏิพลาย
สงฺโฆ ญาเปตพฺโพ สุณาตุ เม อยฺเย สงฺโฆ อยํ อิตฺถนฺนามา
อิตฺถนฺนามาย อยฺยาย อุปสมฺปทาเปกฺขา ยทิ สงฺฆสฺส ปตฺตกลฺลํ
อหํ อิตฺถนฺนามํ อนฺตรายิเก ธมฺเม ปุจฺเฉยฺยนฺติ สุณสิ อิตฺถนฺนาเม
อยนฺเต สจฺจกาโล ภูตกาโล ยํ ชาตํ ตํ ปุจฺฉามิ สนฺตํ
อตฺถีติ วตฺตพฺพํ อสนฺตํ นตฺถีติ วตฺตพฺพํ นสิ อนิมิตฺตา
นสิ นิมิตฺตมตฺตา เป กินฺนามาสิ กานามา เต ปวตฺตินีติ
พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ สุณาตุ เม
อยฺเย สงฺโฆ อยํ อิตฺถนฺนามา อิตฺถนฺนามาย อยฺยาย อุปสมฺปทาเปกฺขา
ปริสุทฺธา อนฺตรายิเกหิ ธมฺเมหิ ปริปุณฺณสฺสา ปตฺตจีวรํ
อิตฺถนฺนามา สงฺฆํ อุปสมฺปทํ ยาจติ อิตฺถนฺนามาย อยฺยาย
ปวตฺตินิยา ยทิ สงฺฆสฺส ปตฺตกลฺลํ สงฺโฆ อิตฺถนฺนามํ


อุปสมฺปาเทยฺย อิตฺถนฺนามาย อยฺยาย ปวตฺตินิยา เอสา ญตฺติ
สุณาตุ เม อยฺเย สงฺโฆ อยํ อิตฺถนฺนามา อิตฺถนฺนามาย อยฺยาย
อุปสมฺปทาเปกฺขา ปริสุทฺธา อนฺตรายิเกหิ ธมฺเมหิ ปริปุณฺณสฺสา
ปตฺตจีวรํ อิตฺถนฺนามา สงฺฆํ อุปสมฺปทํ ยาจติ อิตฺถนฺนามาย
อยฺยาย ปวตฺตินิยา สงฺโฆ อิตฺถนฺนามํ อุปสมฺปาเทติ อิตฺถนฺนามาย
อยฺยาย ปวตฺตินิยา ยสฺสา อยฺยาย ขมติ อิตฺถนฺนามาย
อุปสมฺปทา อิตฺถนฺนามาย อยฺยาย ปวตฺตินิยา สา ตุณฺหสฺส ยสฺสา
นกฺขมติ สา ภาเสยฺย ทุติยมฺปิ เอตมตฺถํ วทามิ เป
ตติยมฺปิ เอตมตฺถํ วทามิ สุณาตุ เม อยฺเย สงฺโฆ อยํ
อิตฺถนฺนามา อิตฺถนฺนามาย อยฺยาย อุปสมฺปทาเปกฺขา ปริสุทฺธา
อนฺตรายิเกหิ ธมฺเมหิ ปริปุณฺณสฺสา ปตฺตจีวรํ อิตฺถนฺนามา
สงฺฆํ อุปสมฺปทํ ยาจติ อิตฺถนฺนามาย อยฺยาย ปวตฺตินิยา
สงฺโฆ อิตฺถนฺนามํ อุปสมฺปาเทติ อิตฺถนฺนามาย อยฺยาย ปวตฺตินิยา
ยสฺสา อยฺยาย ขมติ อิตฺถนฺนามาย อุปสมฺปทา อิตฺถนฺนามาย
อยฺยาย ปวตฺตินิยา สา ตุณฺหสฺส ยสฺสา นกฺขมติ สา
ภาเสยฺย อุปสมฺปนฺนา สงฺเฆน อิตฺถนฺนามา อิตฺถนฺนามาย
อยฺยาย ปวตฺตินิยา ขมติ สงฺฆสฺส ตสฺมา ตุณฺหี เอวเมตํ
ธารยามีติ
ตาวเทว ตํ อาทาย ภิกฺขุสงฺฆํ อุปสงฺกมิตฺวา เอกํสํ
อุตฺตราสงฺคํ การาเปตฺวา ภิกฺขูนํ ปาเท วนฺทาเปตฺวา อุกฺกุฏิกํ



นิสีทาเปตฺวา อญฺชลึ ปคฺคณฺหาเปตฺวา อุปสมฺปทํ ยาจาเปตพฺพา
อหํ อยฺยา อิตฺถนฺนามา อิตฺถนฺนามาย อยฺยาย อุปสมฺปทาเปกฺขา
เอกโตอุปสมฺปนฺนา ภิกฺขุนีสงฺเฆ วิสุทฺธา สงฺฆํ อยฺยา อุปสมฺปทํ
ยาจามิ อุลฺลุมฺปตุ มํ อยฺยา สงฺโฆ อนุกมฺปํ อุปาทาย
อหํ อยฺยา อิตฺถนฺนามา อิตฺถนฺนามาย อยฺยาย อุปสมฺปทาเปกฺขา
เอกโตอุปสมฺปนฺนา ภิกฺขุนีสงฺเฆ วิสุทฺธา ทุติยมฺปิ อยฺยา สงฺฆํ
อุปสมฺปทํ ยาจามิ อุลฺลุมฺปตุ มํ อยฺยา สงฺโฆ อนุกมฺปํ
อุปาทาย อหํ อยฺยา อิตฺถนฺนามา อิตฺถนฺนามาย อยฺยาย
อุปสมฺปทาเปกฺขา เอกโตอุปสมฺปนฺนา ภิกฺขุนีสงฺเฆ วิสุทฺธา
ตติยมฺปิ อยฺยา สงฺฆํ อุปสมฺปทํ ยาจามิ อุลฺลุมฺปตุ มํ อยฺยา
สงฺโฆ อนุกมฺปํ อุปาทายาติ
พฺยตฺเตน ภิกฺขุนา ปฏิพเลน สงฺโฆ ญาเปตพฺโพ
สุณาตุ เม ภนฺเต สงฺโฆ อยํ อิตฺถนฺนามา อิตฺถนฺนามาย
อุปสมฺปทาเปกฺขา เอกโตอุปสมฺปนฺนา ภิกฺขุนีสงฺเฆ วิสุทฺธา อิตฺถนฺนามา
สงฺฆํ อุปสมฺปทํ ยาจติ อิตฺถนฺนามาย ปวตฺตินิยา ยทิ
สงฺฆสฺส ปตฺตกลฺลํ สงฺโฆ อิตฺถนฺนามํ อุปสมฺปาเทยฺย
อิตฺถนฺนามาย ปวตฺตินิยา เอสา ญตฺติ สุณาตุ เม ภนฺเต
สงฺโฆ อยํ อิตฺถนฺนามา อิตฺถนฺนามาย อุปสมฺปทาเปกฺขา
เอกโตอุปสมฺปนฺนา ภิกฺขุนีสงฺเฆ วิสุทฺธา อิตฺถนฺนามา สงฺฆํ อุปสมฺปทํ
ยาจติ อิตฺถนฺนามาย ปวตฺตินิยา สงฺโฆ อิตฺถนฺนามํ อุปสมฺปาเทติ


อิตฺถนฺนามาย ปวตฺตินิยา ยสฺสายสฺมโต ขมติ อิตฺถนฺนามาย
อุปสมฺปทา อิตฺถนฺนามาย ปวตฺตินิยา โส ตุณฺหสฺส ยสฺส
นกฺขมติ โส ภาเสยฺย ทุติยมฺปิ เอตมตฺถํ วทามิ เป
ตติยมฺปิ เอตมตฺถํ วทามิ สุณาตุ เม ภนฺเต สงฺโฆ อยํ
อิตฺถนฺนามา อิตฺถนฺนามาย อุปสมฺปทาเปกฺขา เอกโตอุปสมฺปนฺนา
ภิกฺขุนีสงฺเฆ วิสุทฺธา อิตฺถนฺนามา สงฺฆํ อุปสมฺปทํ ยาจติ อิตฺถนฺนามาย
ปวตฺตินิยา สงฺโฆ อิตฺถนฺนามํ อุปสมฺปาเทติ อิตฺถนฺนามาย
ปวตฺตินิยา ยสฺสายสฺมโต ขมติ อิตฺถนฺนามาย อุปสมฺปทา
อิตฺถนฺนามาย ปวตฺตินิยา โส ตุณฺหสฺส ยสฺส นกฺขมติ โส
ภาเสยฺย อุปสมฺปนฺนา สงฺเฆน อิตฺถนฺนามา อิตฺถนฺนามาย
ปวตฺตินิยา ขมติ สงฺฆสฺส ตสฺมา ตุณฺหี เอวเมตํ ธารยามีติ
ตาวเทว ฉายา เมตพฺพา อุตุปฺปมาณํ อาจิกฺขิตพฺพํ
ทิวสภาโค อาจิกฺขิตพฺโพ สงฺคีติ อาจิกฺขิตพฺพา ภิกฺขุนิโย
วตฺตพฺพา อิมิสฺสา ตโย จ นิสฺสเย อฏฺฐ จ อกรณียานิ
อาจิกฺเขยฺยาถาติ
เตน โข ปน สมเยน ภิกฺขุนิโย ภตฺตคฺเค อาสนํ
สงฺคายนฺติโย กาลํ วีตินาเมสุํ ภควโต เอตมตฺถํ อาโรเจสุํ
อนุชานามิ ภิกฺขเว อฏฺฐนฺนํ ภิกฺขุนีนํ ยถาวุฑฺฒํ อวเสสานํ
ยถาคติกนฺติ



เตน โข ปน สมเยน ภิกฺขุนิโย ภควตา อนุญฺญาตํ
อฏฺฐนฺนํ ภิกฺขุนีนํ ยถาวุฑฺฒํ อวเสสานํ ยถาคติกนฺติ สพฺพตฺถ
อฏฺเฐว ภิกฺขุนิโย ยถาวุฑฺฒํ ปฏิพาหนฺติ อวเสสาโย ยถาคติกํ
ภควโต เอตมตฺถํ อาโรเจสุํ อนุชานามิ ภิกฺขเว ภตฺตคฺเค
อฏฺฐนฺนํ ภิกฺขุนีนํ ยถาวุฑฺฒํ อวเสสานํ ยถาคติกํ อญฺญตฺถ
ยถาวุฑฺฒํ น ปฏิพาหิตพฺพํ ยา ปฏิพาเหยฺย อาปตฺติ ทุกฺกฏสฺสาติ
เตน โข ปน สมเยน ภิกฺขุนิโย น ปวาเรนฺติ
ภควโต เอตมตฺถํ อาโรเจสุํ น ภิกฺขเว ภิกฺขุนิยา น ปวาเรตพฺพํ
ยา น ปวาเรยฺย ยถาธมฺโม กาเรตพฺโพติ
เตน โข ปน สมเยน ภิกฺขุนิโย อตฺตนา ปวาเรตฺวา
ภิกฺขุสงฺฆํ น ปวาเรนฺติ ภควโต เอตมตฺถํ อาโรเจสุํ น
ภิกฺขเว ภิกฺขุนิยา อตฺตนา ปวาเรตฺวา ภิกฺขุสงฺโฆ น ปวาเรตพฺโพ
ยา น ปวาเรยฺย ยถาธมฺโม กาเรตพฺโพติ
เตน โข ปน สมเยน ภิกฺขุนิโย ภิกฺขูหิ สทฺธึ เอกโต
ปวาเรนฺติโย โกลาหลํ อกํสุ ภควโต เอตมตฺถํ อาโรเจสุํ น
ภิกฺขเว ภิกฺขุนิยา ภิกฺขูหิ สทฺธึ เอกโต ปวาเรตพฺพํ ยา ปวาเรยฺย
อาปตฺติ ทุกฺกฏสฺสาติ
เตน โข ปน สมเยน ภิกฺขุนิโย ปุเรภตฺตํ ปวาเรนฺติโย




กาลํ วีตินาเมสุํ ภควโต เอตมตฺถํ อาโรเจสุํ อนุชานามิ
ภิกฺขเว ภิกฺขุนิยา ปจฺฉาภตฺตํ ปวาเรตุนฺติ ปจฺฉาภตฺตํ
ปวาเรนฺติโยปิ วิกาเล อเหสุํ ภควโต เอตมตฺถํ อาโรเจสุํ
อนุชานามิ ภิกฺขเว อชฺชตนา ภิกฺขุนีสงฺฆํ ปวาเรตฺวา อปรชฺชุ
ภิกฺขุสงฺฆํ ปวาเรตุนฺติ
เตน โข ปน สมเยน สพฺโพ ภิกฺขุนีสงฺโฆ ปวาเรนฺโต
โกลาหลํ อกาสิ ภควโต เอตมตฺถํ อาโรเจสุํ อนุชานามิ
ภิกฺขเว เอกํ ภิกฺขุนึ พฺยตฺตํ ปฏิพลํ สมฺมนฺนิตุํ ภิกฺขุนีสงฺฆสฺส
อตฺถาย ภิกฺขุสงฺฆํ ปวาเรตุํ เอวญฺจ ปน ภิกฺขเว สมฺมนฺนิตพฺพา
ปฐมํ ภิกฺขุนี ยาจิตพฺพา ยาจิตฺวา พฺยตฺตาย ภิกฺขุนิยา ปฏิพลาย
สงฺโฆ ญาเปตพฺโพ สุณาตุ เม อยฺเย สงฺโฆ ยทิ สงฺฆสฺส
ปตฺตกลฺลํ สงฺโฆ อิตฺถนฺนามํ ภิกฺขุนึ สมฺมนฺเนยฺย ภิกฺขุนีสงฺฆสฺส
อตฺถาย ภิกฺขุสงฺฆํ ปวาเรตุํ เอสา ญตฺติ สุณาตุ เม อยฺเย
สงฺโฆ สงฺโฆ อิตฺถนฺนามํ ภิกฺขุนึ สมฺมนฺนติ ภิกฺขุนีสงฺฆสฺส
อตฺถาย ภิกฺขุสงฺฆํ ปวาเรตุํ ยสฺสา อยฺยาย ขมติ อิตฺถนฺนามาย
ภิกฺขุนิยา สมฺมติ ภิกฺขุนีสงฺฆสฺส อตฺถาย ภิกฺขุสงฺฆํ ปวาเรตุํ
สา ตุณฺหสฺส ยสฺสา นกฺขมติ สา ภาเสยฺย สมฺมตา สงฺเฆน
อิตฺถนฺนามา ภิกฺขุนี ภิกฺขุนีสงฺฆสฺส อตฺถาย ภิกฺขุสงฺฆํ ปวาเรตุํ
ขมติ สงฺฆสฺส ตสฺมา ตุณฺหี เอวเมตํ ธารยามีติ



ตาย สมฺมตาย ภิกฺขุนิยา ภิกฺขุนีสงฺฆํ อาทาย ภิกฺขุสงฺฆํ
อุปสงฺกมิตฺวา เอกํสํ อุตฺตราสงฺคํ กริตฺวา ภิกฺขูนํ ปาเท วนฺทิตฺวา
อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย ภิกฺขุนีสงฺโฆ
อยฺยา ภิกฺขุสงฺฆํ ปวาเรติ ทิฏฺเฐน วา สุเตน วา ปริสงฺกาย
วา วทตุ อยฺยา ภิกฺขุสงฺโฆ ภิกฺขุนีสงฺฆํ อนุกมฺปํ อุปาทาย
ปสฺสนฺโต ปฏิกริสฺสติ ทุติยมฺปิ อยฺยา เป ตติยมฺปิ อยฺยา
ภิกฺขุนีสงฺโฆ ภิกฺขุสงฺฆํ ปวาเรติ ทิฏฺเฐน วา สุเตน วา ปริสงฺกาย
วา วทตุ อยฺยา ภิกฺขุสงฺโฆ ภิกฺขุนีสงฺฆํ อนุกมฺปํ อุปาทาย
ปสฺสนฺโต ปฏิกริสฺสตีติ
เตน โข ปน สมเยน ภิกฺขุนิโย ภิกฺขูนํ อุโปสถํ
ฐเปนฺติ ปวารณํ ฐเปนฺติ สวจนียํ กโรนฺติ อนุวาทํ ปฏฺฐเปนฺติ
โอกาสํ กาเรนฺติ โจเทนฺติ สาเรนฺติ เป ภควโต เอตมตฺถํ
อาโรเจสุํ เป น ภิกฺขเว ภิกฺขุนิยา ภิกฺขุสฺส อุโปสโถ
ฐเปตพฺโพ ฐปิโตปิ อฏฺฐปิโต ฐเปนฺติยา อาปตฺติ ทุกฺกฏสฺส
น ปวารณา ฐเปตพฺพา ฐปิตาปิ อฏฺฐปิตา ฐเปนฺติยา อาปตฺติ
ทุกฺกฏสฺส น สวจนียํ กาตพฺพํ กตมฺปิ อกตํ กโรนฺติยา
อาปตฺติ ทุกฺกฏสฺส น อนุวาโท ปฏฺฐเปตพฺโพ ปฏฺฐปิโตปิ
อปฺปฏฺฐปิโต ปฏฺฐเปนฺติยา อาปตฺติ ทุกฺกฏสฺส น โอกาโส
กาเรตพฺโพ การิโตปิ อการิโต กาเรนฺติยา อาปตฺติ ทุกฺกฏสฺส
น โจเทตพฺโพ โจทิโตปิ อโจทิโต โจเทนฺติยา อาปตฺติ



ทุกฺกฏสฺส น สาเรตพฺโพ สาริโตปิ อสฺสาริโต สาเรนฺติยา
อาปตฺติ ทุกฺกฏสฺสาติ
เตน โข ปน สมเยน ภิกฺขู ภิกฺขุนีนํ อุโปสถํ
ฐเปนฺติ ปวารณํ ฐเปนฺติ สวจนียํ กโรนฺติ อนุวาทํ ปฏฺฐเปนฺติ
โอกาสํ กาเรนฺติ โจเทนฺติ สาเรนฺติ ภควโต เอตมตฺถํ อาโรเจสุํ
อนุชานามิ ภิกฺขเว ภิกฺขุนา ภิกฺขุนิยา อุโปสถํ ฐเปตุํ ฐปิโตปิ
สุฏฺฐปิโต ฐเปนฺตสฺส อนาปตฺติ ปวารณํ ฐเปตุํ ฐปิตาปิ
สุฏฺฐปิตา ฐเปนฺตสฺส อนาปตฺติ สวจนียํ กาตุํ กตํปิ สุกตํ
กโรนฺตสฺส อนาปตฺติ อนุวาทํ ปฏฺฐเปตุํ ปฏฺฐปิโตปิ สุปฺปฏฺฐปิโต
ปฏฺฐเปนฺตสฺส อนาปตฺติ โอกาสํ กาเรตุํ การิโตปิ สุการิโต
กาเรนฺตสฺส อนาปตฺติ โจเทตุํ โจทิตาปิ สุโจทิตา โจเทนฺตสฺส
อนาปตฺติ สาเรตุํ สาริตาปิ สุสฺสาริตา สาเรนฺตสฺส
อนาปตฺตีติ
เตน โข ปน สมเยน ฉพฺพคฺคิยา ภิกฺขุนิโย ยาเนน
ยายนฺติ อิตฺถียุตฺเตนปิ ปุริสนฺตเรน ปุริสยุตฺเตนปิ อิตฺถนฺตเรน
มนุสฺสา อุชฺฌายนฺติ ขียนฺติ วิปาเจนฺติ เป เสยฺยถาปิ คงฺคามหิกายาติ
ภควโต เอตมตฺถํ อาโรเจสุํ น ภิกฺขเว ภิกฺขุนิยา
ยาเนน ยายิตพฺพํ ยา ยาเยยฺย ยถาธมฺโม กาเรตพฺโพติ
เตน โข ปน สมเยน อญฺญตรา ภิกฺขุนี คิลานา
โหติ น สกฺโกติ ปทสา คนฺตุํ ภควโต เอตมตฺถํ อาโรเจสุํ


อนุชานามิ ภิกฺขเว ภิกฺขุนิยา คิลานาย ยาเนน ยายิตุนฺติ
อถโข ภิกฺขุนีนํ เอตทโหสิ อิตฺถียุตฺตํ นุ โข ปุริสยุตฺตํ นุ โขติ
ภควโต เอตมตฺถํ อาโรเจสุํ อนุชานามิ ภิกฺขเว อิตฺถียุตฺตํ
ปุริสยุตฺตํ หตฺถวฏฺฏกนฺติ
เตน โข ปน สมเยน อญฺญตริสฺสา ภิกฺขุนิยา
ยานุคฺฆาเตน พาฬฺหตรํ อผาสุกํ อโหสิ ภควโต เอตมตฺถํ อาโรเจสุํ
อนุชานามิ ภิกฺขเว สิวิกํ ปาฏงฺกินฺติ
เตน โข ปน สมเยน อฑฺฒกาสี คณิกา ภิกฺขุนีสุ
ปพฺพชิตา โหติ สา จ สาวตฺถึ คนฺตุกามา โหติ ภควโต
สนฺติเก อุปสมฺปชฺชิสฺสามีติ อสฺโสสุํ โข ธุตฺตา อฑฺฒกาสี
กิร คณิกา สาวตฺถึ คนฺตุกามาติ เต มคฺเค ปริยุฏฺฐึสุ
อสฺโสสิ โข อฑฺฒกาสี คณิกา ธุตฺตา กิร มคฺเค ปริยุฏฺฐิตาติ
ภควโต สนฺติเก ทูตํ ปาเหสิ อหํ หิ อุปสมฺปชฺชิตุกามา กถํ
นุ โข มยา ปฏิปชฺชิตพฺพนฺติ อถโข ภควา เอตสฺมึ นิทาเน
เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ อนุชานามิ
ภิกฺขเว ทูเตนปิ อุปสมฺปาเทตุนฺติ ภิกฺขุทูเตน อุปสมฺปาเทนฺติ
ภควโต เอตมตฺถํ อาโรเจสุํ น ภิกฺขเว ภิกฺขุทูเตน อุปสมฺปาเทตพฺพา
โย อุปสมฺปาเทยฺย อาปตฺติ ทุกฺกฏสฺสาติ




สิกฺขมานาทูเตน อุปสมฺปาเทนฺติ เป สามเณรทูเตน อุปสมฺปาเทนฺติ
เป สามเณรีทูเตน อุปสมฺปาเทนฺติ เป พาลาย
อพฺยตฺตาย ทูเตน อุปสมฺปาเทนฺติ น ภิกฺขเว พาลาย อพฺยตฺตาย
ทูเตน อุปสมฺปาเทตพฺพา โย อุปสมฺปาเทยฺย อาปตฺติ ทุกฺกฏสฺส
อนุชานามิ ภิกฺขเว พฺยตฺตาย ภิกฺขุนิยา ปฏิพลาย ทูเตน อุปสมฺปาเทตุํ
ตาย ทูตาย ภิกฺขุนิยา สงฺฆํ อุปสงฺกมิตฺวา เอกํสํ
อุตฺตราสงฺคํ กริตฺวา ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา
อญฺชลึ ปคฺคเหตฺวา เอวมสฺส วจนีโย อิตฺถนฺนามา อยฺยา
อิตฺถนฺนามาย อยฺยาย อุปสมฺปทาเปกฺขา เอกโตอุปสมฺปนฺนา
ภิกฺขุนีสงฺเฆ วิสุทฺธา สา เกนจิเทว อนฺตราเยน นาคจฺฉติ
อิตฺถนฺนามา อยฺยา สงฺฆํ อุปสมฺปทํ ยาจติ อุลฺลุมฺปตุ ตํ
อยฺยา สงฺโฆ อนุกมฺปํ อุปาทาย อิตฺถนฺนามา อยฺยา อิตฺถนฺนามาย
อยฺยาย อุปสมฺปทาเปกฺขา เอกโตอุปสมฺปนฺนา ภิกฺขุนีสงฺเฆ
วิสุทฺธา สา เกนจิเทว อนฺตราเยน นาคจฺฉติ ทุติยมฺปิ อยฺยา
อิตฺถนฺนามา สงฺฆํ อุปสมฺปทํ ยาจติ อุลฺลุมฺปตุ ตํ อยฺยา สงฺโฆ
อนุกมฺปํ อุปาทาย อิตฺถนฺนามา อยฺยา อิตฺถนฺนามาย อยฺยาย
อุปสมฺปทาเปกฺขา เอกโตอุปสมฺปนฺนา ภิกฺขุนีสงฺเฆ วิสุทฺธา สา
เกนจิเทว อนฺตราเยน นาคจฺฉติ ตติยมฺปิ อยฺยา อิตฺถนฺนามา
สงฺฆํ อุปสมฺปทํ ยาจติ อุลฺลุมฺปตุ ตํ อยฺยา สงฺโฆ อนุกมฺปํ



อุปาทายาติ
พฺยตฺเตน ภิกฺขุนา ปฏิพเลน สงฺโฆ ญาเปตพฺโพ
สุณาตุ เม ภนฺเต สงฺโฆ อิตฺถนฺนามา อิตฺถนฺนามาย อุปสมฺปทาเปกฺขา
เอกโตอุปสมฺปนฺนา ภิกฺขุนีสงฺเฆ วิสุทฺธา สา เกนจิเทว
อนฺตราเยน นาคจฺฉติ อิตฺถนฺนามา สงฺฆํ อุปสมฺปทํ ยาจติ
อิตฺถนฺนามาย ปวตฺตินิยา ยทิ สงฺฆสฺส ปตฺตกลฺลํ สงฺโฆ
อิตฺถนฺนามํ อุปสมฺปาเทยฺย อิตฺถนฺนามาย ปวตฺตินิยา เอสา
ญตฺติ สุณาตุ เม ภนฺเต สงฺโฆ อิตฺถนฺนามา อิตฺถนฺนามาย
อุปสมฺปทาเปกฺขา เอกโตอุปสมฺปนฺนา ภิกฺขุนีสงฺเฆ วิสุทฺธา สา
เกนจิเทว อนฺตราเยน นาคจฺฉติ อิตฺถนฺนามา สงฺฆํ อุปสมฺปทํ
ยาจติ อิตฺถนฺนามาย ปวตฺตินิยา สงฺโฆ อิตฺถนฺนามํ อุปสมฺปาเทติ
อิตฺถนฺนามาย ปวตฺตินิยา ยสฺสายสฺมโต ขมติ อิตฺถนฺนามาย
อุปสมฺปทา อิตฺถนฺนามาย ปวตฺตินิยา โส ตุณฺหสฺส ยสฺส
นกฺขมติ โส ภาเสยฺย ทุติยมฺปิ เอตมตฺถํ วทามิ เป
ตติยมฺปิ เอตมตฺถํ วทามิ สุณาตุ เม ภนฺเต สงฺโฆ อิตฺถนฺนามา
อิตฺถนฺนามาย อุปสมฺปทาเปกฺขา เอกโตอุปสมฺปนฺนา ภิกฺขุนีสงฺเฆ
วิสุทฺธา สา เกนจิเทว อนฺตราเยน นาคจฺฉติ อิตฺถนฺนามา สงฺฆํ
อุปสมฺปทํ ยาจติ อิตฺถนฺนามาย ปวตฺตินิยา สงฺโฆ อิตฺถนฺนามํ
อุปสมฺปาเทติ อิตฺถนฺนามาย ปวตฺตินิยา ยสฺสายสฺมโต ขมติ
อิตฺถนฺนามาย อุปสมฺปทา อิตฺถนฺนามาย ปวตฺตินิยา โส ตุณฺหสฺส


ยสฺส นกฺขมติ โส ภาเสยฺย อุปสมฺปนฺนา สงฺเฆน
อิตฺถนฺนามา อิตฺถนฺนามาย ปวตฺตินิยา ขมติ สงฺฆสฺส ตสฺมา
ตุณฺหี เอวเมตํ ธารยามีติ ตาวเทว ฉายา เมตพฺพา
อุตุปฺปมาณํ อาจิกฺขิตพฺพํ ทิวสภาโค อาจิกฺขิตพฺโพ สงฺคีติ
อาจิกฺขิตพฺพา ภิกฺขุนิโย วตฺตพฺพา ตสฺสา ตโย จ นิสฺสเย
อฏฺฐ จ อกรณียานิ อาจิกฺเขยฺยาถาติ
เตน โข ปน สมเยน ภิกฺขุนิโย อรญฺเญ วิหรนฺติ
ธุตฺตา ทูเสนฺติ ภควโต เอตมตฺถํ อาโรเจสุํ น ภิกฺขเว
ภิกฺขุนิยา อรญฺเญ วตฺถพฺพํ ยา วเสยฺย อาปตฺติ ทุกฺกฏสฺสาติ
เตน โข ปน สมเยน อญฺญตเรน อุปาสเกน ภิกฺขุนีสงฺฆสฺส
อุทฺโทสิโต ทินฺโน โหติ ภควโต เอตมตฺถํ อาโรเจสุํ
อนุชานามิ ภิกฺขเว อุทฺโทสิตนฺติ อุทฺโทสิโต น สมฺมติ
ภควโต เอตมตฺถํ อาโรเจสุํ อนุชานามิ ภิกฺขเว อุปสฺสยนฺติ
อุปสฺสโย น สมฺมติ ภควโต เอตมตฺถํ อาโรเจสุํ อนุชานามิ
ภิกฺขเว นวกมฺมนฺติ นวกมฺมํ น สมฺมติ ภควโต เอตมตฺถํ
อาโรเจสุํ อนุชานามิ ภิกฺขเว ปุคฺคลิกํปิ กาตุนฺติ
เตน โข ปน สมเยน อญฺญตรา อิตฺถี สนฺนิสินฺนคพฺภา
ภิกฺขุนีสุ ปพฺพชิตา โหติ ตสฺสา ปพฺพชิตาย คพฺโภ
วุฏฺฐาสิ อถโข ตสฺสา ภิกฺขุนิยา เอตทโหสิ กถํ นุ โข
มยา อิมสฺมึ ทารเก ปฏิปชฺชิตพฺพนฺติ ภควโต เอตมตฺถํ


อาโรเจสุํ อนุชานามิ ภิกฺขเว โปเสตุํ ยาว โส ทารโก วิญฺญุตํ
ปาปุณาตีติ อถโข ตสฺสา ภิกฺขุนิยา เอตทโหสิ มยา จ น
ลพฺภา เอกิกาย วตฺถุํ อญฺญาย จ ภิกฺขุนิยา น ลพฺภา ทารเกน
สห วตฺถุํ กถํ นุ โข มยา ปฏิปชฺชิตพฺพนฺติ ภควโต
เอตมตฺถํ อาโรเจสุํ อนุชานามิ ภิกฺขเว เอกํ ภิกฺขุนึ
สมฺมนฺนิตฺวา ตสฺสา ภิกฺขุนิยา ทุติยํ ทาตุํ เอวญฺจ ปน ภิกฺขเว
สมฺมนฺนิตพฺพา ปฐมํ ภิกฺขุนี ยาจิตพฺพา ยาจิตฺวา พฺยตฺตาย
ภิกฺขุนิยา ปฏิพลาย สงฺโฆ ญาเปตพฺโพ สุณาตุ เม อยฺเย
สงฺโฆ ยทิ สงฺฆสฺส ปตฺตกลฺลํ สงฺโฆ อิตฺถนฺนามํ ภิกฺขุนึ
สมฺมนฺเนยฺย อิตฺถนฺนามาย ภิกฺขุนิยา ทุติยํ เอสา ญตฺติ
สุณาตุ เม อยฺเย สงฺโฆ สงฺโฆ อิตฺถนฺนามํ ภิกฺขุนึ สมฺมนฺนติ
อิตฺถนฺนามาย ภิกฺขุนิยา ทุติยํ ยสฺสา อยฺยาย ขมติ
อิตฺถนฺนามาย ภิกฺขุนิยา สมฺมติ อิตฺถนฺนามาย ภิกฺขุนิยา ทุติยาย
สา ตุณฺหสฺส ยสฺสา นกฺขมติ สา ภาเสยฺย สมฺมตา สงฺเฆน
อิตฺถนฺนามา ภิกฺขุนี อิตฺถนฺนามาย ภิกฺขุนิยา ทุติยา ขมติ
สงฺฆสฺส ตสฺมา ตุณฺหี เอวเมตํ ธารยามีติ อถโข ตสฺสา
ทุติยิกาย ภิกฺขุนิยา เอตทโหสิ กถํ นุ โข มยา อิมสฺมึ ทารเก
ปฏิปชฺชิตพฺพนฺติ ภควโต เอตมตฺถํ อาโรเจสุํ อนุชานามิ
ภิกฺขเว ฐเปตฺวา สาคารํ ยถา อญฺเญ ปุริเส ปฏิปชฺชติ เอวํ



ตสฺมึ ทารเก ปฏิปชฺชิตุนฺติ
เตน โข ปน สมเยน อญฺญตรา ภิกฺขุนี ครุธมฺมํ
อชฺฌาปนฺนา โหติ มานตฺตจารินี อถโข ตสฺสา ภิกฺขุนิยา
เอตทโหสิ มยา จ น ลพฺภา เอกิกาย วตฺถุํ อญฺญาย จ
ภิกฺขุนิยา น ลพฺภา สห มยา วตฺถุํ กถํ นุ โข มยา
ปฏิปชฺชิตพฺพนฺติ ภควโต เอตมตฺถํ อาโรเจสุํ อนุชานามิ ภิกฺขเว
เอกํ ภิกฺขุนึ สมฺมนฺนิตฺวา ตสฺสา ภิกฺขุนิยา ทุติยํ ทาตุํ เอวญฺจ
ปน ภิกฺขเว สมฺมนฺนิตพฺพา ปฐมํ ภิกฺขุนี ยาจิตพฺพา ยาจิตฺวา
พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ สุณาตุ เม
อยฺเย สงฺโฆ ยทิ สงฺฆสฺส ปตฺตกลฺลํ สงฺโฆ อิตฺถนฺนามํ ภิกฺขุนึ
สมฺมนฺเนยฺย อิตฺถนฺนามาย ภิกฺขุนิยา ทุติยํ เอสา ญตฺติ
สุณาตุ เม อยฺเย สงฺโฆ สงฺโฆ อิตฺถนฺนามํ ภิกฺขุนึ สมฺมนฺนติ
อิตฺถนฺนามาย ภิกฺขุนิยา ทุติยํ ยสฺสา อยฺยาย ขมติ อิตฺถนฺนามาย
ภิกฺขุนิยา สมฺมติ อิตฺถนฺนามาย ภิกฺขุนิยา ทุติยาย สา
ตุณฺหสฺส ยสฺสา นกฺขมติ สา ภาเสยฺย สมฺมตา สงฺเฆน
อิตฺถนฺนามา ภิกฺขุนี อิตฺถนฺนามาย ภิกฺขุนิยา ทุติยา ขมติ สงฺฆสฺส
ตสฺมา ตุณฺหี เอวเมตํ ธารยามีติ
เตน โข ปน สมเยน อญฺญตรา ภิกฺขุนี สิกฺขํ
อปฺปจฺจกฺขาย วิพฺภมิ สา ปุน ปจฺจาคนฺตฺวา ภิกฺขุนิโย อุปสมฺปทํ



ยาจิ ภควโต เอตมตฺถํ อาโรเจสุํ น ภิกฺขเว ภิกฺขุนิยา
สิกฺขาปจฺจกฺขานํ ยเทว สา วิพฺภนฺตา ตเทว สา อภิกฺขุนีติ
เตน โข ปน สมเยน อญฺญตรา ภิกฺขุนี สกาสาวา
ติตฺถายตนํ สงฺกมิ สา ปุน ปจฺจาคนฺตฺวา ภิกฺขุนิโย อุปสมฺปทํ
ยาจิ ภควโต เอตมตฺถํ อาโรเจสุํ ยา สา ภิกฺขเว ภิกฺขุนี
สกาสาวา ติตฺถายตนํ สงฺกนฺตา สา อาคตา น
อุปสมฺปาเทตพฺพาติ
เตน โข ปน สมเยน ภิกฺขุนิโย ปุริเสหิ อภิวาทนํ
เกสจฺเฉทนํ นขจฺเฉทนํ วณปฺปฏิกมฺมํ กุกฺกุจฺจายนฺตา น
สาทิยนฺติ ภควโต เอตมตฺถํ อาโรเจสุํ อนุชานามิ ภิกฺขเว
สาทิยิตุนฺติ
เตน โข ปน สมเยน ภิกฺขุนิโย ปลฺลงฺเกน นิสีทนฺติ
ปณฺหิสมฺผสฺสํ สาทิยนฺติ ภควโต เอตมตฺถํ อาโรเจสุํ น
ภิกฺขเว ภิกฺขุนิยา ปลฺลงฺเกน นิสีทิตพฺพํ ยา นิสีเทยฺย อาปตฺติ
ทุกฺกฏสฺสาติ
เตน โข ปน สมเยน อญฺญตรา ภิกฺขุนี คิลานา
โหติ ตสฺสา วินา ปลฺลงฺกา น ผาสุ โหติ ภควโต เอตมตฺถํ
อาโรเจสุํ อนุชานามิ ภิกฺขเว ภิกฺขุนิยา อฑฺฒปลฺลงฺกนฺติ
เตน โข ปน สมเยน ภิกฺขุนิโย วจฺจกุฏิยา วจฺจํ




กโรนฺติ ฉพฺพคฺคิยา ภิกฺขุนิโย ตตฺเถว คพฺภํ ปาเตนฺติ ภควโต
เอตมตฺถํ อาโรเจสุํ น ภิกฺขเว ภิกฺขุนิยา วจฺจกุฏิยา วจฺโจ
กาตพฺโพ ยา กเรยฺย อาปตฺติ ทุกฺกฏสฺส อนุชานามิ ภิกฺขเว
เหฏฺฐาวิวเฏ อุปริปฏิจฺฉนฺเน วจฺจํ กาตุนฺติ
เตน โข ปน สมเยน ภิกฺขุนิโย จุณฺเณน นหายนฺติ
มนุสฺสา อุชฺฌายนฺติ ขียนฺติ วิปาเจนฺติ เป เสยฺยถาปิ
คิหิกามโภคินิโยติ ภควโต เอตมตฺถํ อาโรเจสุํ น ภิกฺขเว ภิกฺขุนิยา
จุณฺเณน นหายิตพฺพํ ยา นหาเยยฺย อาปตฺติ ทุกฺกฏสฺส
อนุชานามิ ภิกฺขเว กุกฺกุสํ มตฺติกนฺติ
เตน โข ปน สมเยน ภิกฺขุนิโย วาสิตกาย มตฺติกาย
มหายนฺติ มนุสฺสา อุชฺฌายนฺติ ขียนฺติ วิปาเจนฺติ เป
เสยฺยถาปิ คิหิกามโภคินิโยติ ภควโต เอตมตฺถํ อาโรเจสุํ
น ภิกฺขเว ภิกฺขุนิยา วาสิตกาย มตฺติกาย นหายิตพฺพํ ยา
นหาเยยฺย อาปตฺติ ทุกฺกฏสฺส อนุชานามิ ภิกฺขเว ปกติมตฺติกนฺติ
เตน โข ปน สมเยน ภิกฺขุนิโย ชนฺตาฆเร นหายนฺติโย
โกลาหลํ อกํสุ ภควโต เอตมตฺถํ อาโรเจสุํ น ภิกฺขเว ภิกฺขุนิยา
ชนฺตาฆเร นหายิตพฺพํ ยา นหาเยยฺย อาปตฺติ ทุกฺกฏสฺสาติ
เตน โข ปน สมเยน ภิกฺขุนิโย ปฏิโสเต นหายนฺติ
ธาราสมฺผสฺสํ สาทิยนฺติ ภควโต เอตมตฺถํ อาโรเจสุํ น




ภิกฺขเว ภิกฺขุนิยา ปฏิโสเต นหายิตพฺพํ ยา นหาเยยฺย อาปตฺติ
ทุกฺกฏสฺสาติ
เตน โข ปน สมเยน ภิกฺขุนิโย อติตฺเถ นหายนฺติ
ธุตฺตา ทูเสนฺติ ภควโต เอตมตฺถํ อาโรเจสุํ น ภิกฺขเว
ภิกฺขุนิยา อติตฺเถ นหายิตพฺพํ ยา นหาเยยฺย อาปตฺติ
ทุกฺกฏสฺสาติ
เตน โข ปน สมเยน ภิกฺขุนิโย ปุริสติตฺเถ นหายนฺติ
มนุสฺสา อุชฺฌายนฺติ ขียนฺติ วิปาเจนฺติ เป เสยฺยถาปิ คิหิกามโภคินิโยติ
เป ภควโต เอตมตฺถํ อาโรเจสุํ เป น ภิกฺขเว
ภิกฺขุนิยา ปุริสติตฺเถ นหายิตพฺพํ ยา นหาเยยฺย อาปตฺติ ทุกฺกฏสฺส
อนุชานามิ ภิกฺขเว มหิฬาติตฺเถ นหายิตุนฺติ
ตติยภาณวารํ
ภิกฺขุนีขนฺธกํ นิฏฺฐิตํ ทสมํ
อิมมฺหิ ขนฺธเก วตฺถุ เอกสตํ ฉ

ตสฺสุทฺทานํ
ปพฺพชฺชํ โคตมี ยาจิ นานุญฺญาสิ ตถาคโต
กปิลวตฺถุ เวสาลึ อคมาสิ วินายโก
รโชกิณฺณา โกฏฺฐเกสุ อานนฺทสฺส ปเวทยิ




ภพฺโพติ นยโต ยาจิ มาตาติ โปสิกาติ จ
วสฺสสตํ ตทหุ จ อภิกฺขุ ปจฺจาสึสนา
ปวารณา ครุธมฺมา เทฺว วสฺสา อนกฺโกสนา
โอวโฏ จ อฏฺฐ ธมฺมา ยาวชีวานุวตฺตนา
ครุธมฺมปฏิคฺคโห สา วสฺสา อุปสมฺปทา
วสฺสสหสฺสํ ปญฺเจว กุมฺภเถนก เสตฏฺฐิ
มญฺเชฏฺฐิกา อุปมาหิ เอวํ สทฺธมฺมหึสนา
ปาฬึ พนฺเธยฺยุปมาหิ ปุน สทฺธมฺมสณฺฐิติ
อุปสมฺปาเทตุํ อยฺยา ยถาวุฑฺฒาภิวาทนา
น กริสฺสนฺติ กิเมว สาธารณาสาธารณํ
โอวาทํ ปาติโมกฺขญฺจ เกน นุ โข อุปสฺสยํ
น ชานนฺติ จ อาจิกฺขิ น กโรนฺติ จ ภิกฺขูหิ
ปฏิคฺคเหตุํ ภิกฺขูหิ ภิกฺขุนีหิ ปฏิคฺคโห
อาจิกฺขิ กมฺมํ ภิกฺขูหิ อุชฺฌายนฺติ ภิกฺขูหิ วา
อาจิกฺขิตุํ ภณฺฑนญฺจ โรเปตฺวา อุปฺปลาย จ
สาวตฺถิยา กทฺทโมทเก อวนฺทิ กาย อูรุ จ
องฺคชาตํ จ โอภาสํ สมฺปโยเชนฺติ วคฺคิกา
อวนฺทิโย ทณฺฑกมฺมํ ภิกฺขุนิโย ตถา ปุน






อาวรณญฺจ โอวาทํ นุ โข กปฺปติ ปกฺกมิ
พาลาวตฺถุวินิจฺฉยา โอวาทํ สงฺโฆ ปญฺจหิ
ทุเว ติสฺโส น คณฺหนฺติ พาลา คิลานคามิกํ
อรญฺญํ นาโรเจนฺติ จ ปุน ปจฺจาคจฺฉนฺติ จ
ทีฆํ วิลิวจมฺมญฺจ ทุสฺสา จ เวณิ วฏฺฏิ จ
โจฬเวณิ จ วฏฺฏิ จ สุตฺตเวณิ จ วฏฺฏิกา
อฏฺฐิลฺลํ โคหนุเกน หตฺถโกจฺฉํ ปทํ ตถา
อูรุ มุขํ ทนฺตมํสํ อาลิมฺโป มทฺท จุณฺณนา
ลญฺเจนฺติ องฺคราคญฺจ มุขราคํ ตถา ทุเว
อวงฺคํ วิเสโส โลโก สาโลเกน สนจฺจนํ
เวสิ ปานาคารํ สูนํ อาปณํ วฑฺฒิ วาณิชา
ทาสํ ทาสึ กมฺมกรํ กมฺมการึ อุปฏฺฐยุํ
ติรจฺฉาน หริตกิ สนฺธารยนฺติ นมาตกํ
นีลํ ปีตํ โลหิตกํ มญฺเชฏฺฐกณฺหจีวรา
มหารงฺค มหานามา จ อจฺฉินฺนา ทีฆเมว จ
ปุปฺผ ผล กญฺจุกญฺจ ติรีฏญฺเจว ธารยุํ
ภิกฺขุนีสิกฺขมานาย สามเณราย อจฺจเย







นิยฺยาทิเต ปริกฺขาเร ภิกฺขุนิโย จ อิสฺสรา
ภิกฺขุสฺส สามเณรสฺส อุปาสกสฺสุปาสิกา
อญฺเญสญฺจ ปริกฺขาเร นิยฺยาเต ภิกฺขู อิสฺสรา
มลฺลา คพฺภํ ปตฺตมูลํ พฺยญฺชนํ อามิเสน จ
อุสฺสนฺนญฺจ พาฬฺหตรํ สนฺนิธิกตอามิสํ
ภิกฺขูนํ ยาทิสํ เหฏฺฐํ ภิกฺขุนีนํ ตถา กเร
เสนาสนํ อุตุนิโย มกฺขิยติ ปฏานิ จ
ฉิชฺชติ สพฺพกาลญฺจ อนิมิตฺตาปิ ทิสฺสเร
นิมิตฺตา โลหิตา เจว ตเถว ธุวโลหิตา
ธุวโจฬปคฺฆรนฺตี สิขริณิตฺถิปณฺฑกา
เวปุริสี จ สมฺภินฺนา อุภโตพฺยญฺชนาปิ จ
อนิมิตฺตาทิโต กตฺวา ยาว อุภยพฺยญฺชนา
เอตํ เปยฺยาลโต เหฏฺฐํ กุฏฺฐํ คณฺโฑ กิลาสิ จ
โสสาปมาโร มานุสี อิตฺถีสิ ภุชิสฺสาสิ จ
อนณา น ราชภฏี อนุญฺญาตา จ วีสติ
ปริปุณฺณา จ กินฺนามา กานามา เต ปวตฺตินี
จตุวีสนฺตรายานํ ปุจฺฉิตฺวา อุปสมฺปทา
วิตฺถายนฺติ อนนุสิฏฺฐา สงฺฆมชฺเฌ ตเถว จ
อุปชฺฌาคาห สงฺฆาฏิ อุตฺตรนฺตรวาสโก
สงฺกจฺฉุทกสาฏิ จ อาจิกฺขิตฺวาน เปสเย






พาลา อสมฺมเต กโต ยาเจ ปุจฺฉนฺตรายิกา
เอกโตอุปสมฺปนฺนา ภิกฺขุสงฺเฆ ตถา ปุน
ฉายา อุตุทิวสา จ สงฺคีติ ตโย นิสฺสเย
อฏฺฐ อกรณียานิ กาลํ สพฺพตฺถ อฏฺฐธา
น ปวาเรนฺติ ภิกฺขุนี ภิกฺขุสงฺฆํ ตเถว จ
โกลาหลํ ปุเรภตฺตํ วิกาเล จ กุลาหลํ
อุโปสถํ ปวารณํ สวจนํ อนูวทํ
โอกาสํ โจเท สาเรนฺติ ปฏิกฺขิตฺตํ มเหสินา
ตเถว ภิกฺขุ ภิกฺขุนี อนุญฺญาตํ มเหสินา
ยานํ คิลานํ ยุตฺตญฺจ ยานุคฺฆาตฑฺฒกาสิกา
ภิกฺขุ สิกฺขา สามเณร สามเณรี จ พาลิยา
อรญฺเญ อุปาสเกน อุทฺโทสิโต อุปสฺสยํ
น สมฺมติ นวกมฺมํ นิสินฺนคพฺภเอกิกา
สาคารญฺจ ครุธมฺมํ อปฺปจฺจกฺขา ยา จ สงฺกมิ
อภิวาทน เกสา จ นขา จ วณกมฺมนา
ปลฺลงฺเกน คิลานา จ วจฺจํ จุณฺเณน วาสิตํ
ชนฺตาฆเร ปฏิโสเต อติตฺเถ ปุริเสน จ
มหาโคตมี อายาจิ อานนฺโท จาปิ โยนิโส
ปริสา จตสฺโส โหนฺติ ปพฺพชฺชา ชินสาสเน





สํเวคชนนตฺถาย สทฺธมฺมสฺส จ วุฑฺฒิยา
อาตุรสฺสา ว เภสชฺชํ เอวํ พุทฺเธน เทสิตํ
เอวํ วินีตา สทฺธมฺเม มาตุคามาปิ อีตรา
ตา ยนฺติ อจฺจุตํ ฐานํ ยตฺถ คนฺตฺวา น โสจเรติ





ปญฺจสติกกฺขนฺธกํ
อถโข อายสฺมา มหากสฺสโป ภิกฺขู อามนฺเตสิ เอกมิทาหํ
อาวุโส สมยํ ปาวาย กุสินารํ อทฺธานมคฺคปฏิปนฺโน มหตา
ภิกฺขุสงฺเฆน สทฺธึ ปญฺจมตฺเตหิ ภิกฺขุสเตหิ อถขฺวาหํ อาวุโส
มคฺคา โอกฺกมฺม อญฺญตรสฺมึ รุกฺขมูเล นิสีทึ เตน โข ปน
สมเยน อญฺญตโร อาชีวโก กุสินารายํ มนฺทารวปุปฺผํ คเหตฺวา
ปาวํ อทฺธานมคฺคปฏิปนฺโน โหติ อทฺทสํ โข อหํ อาวุโส ตํ
อาชีวกํ ทูรโต ว อาคจฺฉนฺตํ ทิสฺวาน ตํ อาชีวกํ เอตทโวจํ
อปาวุโส อมฺหากํ สตฺถารํ ชานาสีติ อามาวุโส ชานามิ
อชฺช สตฺตาหปรินิพฺพุโต สมโณ โคตโม ตโต เม อิทํ
มนฺทารวปุปฺผํ คหิตนฺติ ตตฺราวุโส เย เต ภิกฺขู อวีตราคา
อปฺเปกจฺเจ พาหา ปคฺคยฺห กนฺทนฺติ ฉินฺนปาทาว ปตนฺติ
อาวฏฺฏนฺติ วิวฏฺฏนฺติ อติขิปฺปํ ภควา ปรินิพฺพุโต อติขิปฺปํ
สุคโต ปรินิพฺพุโต อติขิปฺปํ จกฺขุํ โลเก อนฺตรหิตนฺติ เย
ปน เต ภิกฺขู วีตราคา เต สตา สมฺปชานา อธิวาเสนฺติ
อนิจฺจา สงฺขารา ตํ กุเตตฺถ ลพฺภาติ อถขฺวาหํ อาวุโส
เต ภิกฺขู เอตทโวจํ อลํ อาวุโส มา โสจิตฺถ มา ปริเทวิตฺถ
นเนฺวตํ อาวุโส ภควตา ปฏิกจฺเจว อกฺขาตํ สพฺเพเหว ปิเยหิ



มนาเปหิ นานาภาโว วินาภาโว อญฺญถาภาโว ตํ กุเตตฺถ
อาวุโส ลพฺภา ยนฺตํ ชาตํ ภูตํ สงฺขตํ ปโลกธมฺมํ ตํ วต
มา ปลุชฺชีติ เนตํ ฐานํ วิชฺชตีติ เตน โข ปนาวุโส สมเยน
สุภทฺโท นาม วุฑฺฒปพฺพชิโต ตสฺสํ ปริสายํ นิสินฺโน โหติ
อถโข อาวุโส สุภทฺโท วุฑฺฒปพฺพชิโต เต ภิกฺขู เอตทโวจ
อลํ อาวุโส มา โสจิตฺถ มา ปริเทวิตฺถ สุมุตฺตา มยํ เตน
มหาสมเณน อุปทฺทูตา จ มยํ โหม อิทํ โว กปฺปติ อิทํ
โว น กปฺปตีติ อิทานิ ปน มยํ ยํ อิจฺฉิสฺสาม ตํ กริสฺสาม
ยํ น อิจฺฉิสฺสาม น ตํ กริสฺสามาติ หนฺท มยํ อาวุโส
ธมฺมญฺจ วินยญฺจ สงฺคายาม ปุเร อธมฺโม ทิปฺปติ ธมฺโม
ปฏิพาหิยติ อวินโย ทิปฺปติ วินโย ปฏิพาหิยติ ปุเร
อธมฺมวาทิโน พลวนฺโต โหนฺติ ธมฺมวาทิโน ทุพฺพลา โหนฺติ
อวินยวาทิโน พลวนฺโต โหนฺติ วินยวาทิโน ทุพฺพลา โหนฺตีติ
เตนหิ ภนฺเต เถโร ภิกฺขู อุจฺจินาตูติ อถโข
อายสฺมา มหากสฺสโป เอเกนูนปญฺจอรหนฺตสตานิ อุจฺจินิ ภิกฺขู
อายสฺมนฺตํ มหากสฺสปํ เอตทโวจุํ อยํ ภนฺเต อายสฺมา อานนฺโท
กิญฺจาปิ เสกฺโข สมาโน อภพฺโพ ฉนฺทา โทสา โมหา ภยา
อคตึ คนฺตุํ พหุ จเนน ภควโต สนฺติเก ธมฺโม จ วินโย
จ ปริยตฺโต เตนหิ ภนฺเต เถโร อายสฺมนฺตํปิ อานนฺทํ



อุจฺจินาตูติ อถโข อายสฺมา มหากสฺสโป อายสฺมนฺตํปิ อานนฺทํ
อุจฺจินิ อถโข เถรานํ ภิกฺขูนํ เอตทโหสิ กตฺถ นุ โข
มยํ ธมฺมญฺจ วินยญฺจ สงฺคาเยยฺยามาติ อถโข เถรานํ
ภิกฺขูนํ เอตทโหสิ ราชคหํ โข มหาโคจรํ ปหูตเสนาสนํ ยนฺนูน
มยํ ราชคเห วสฺสํ วสนฺตา ธมฺมญฺจ วินยญฺจ สงฺคาเยยฺยาม
น อญฺเญ ภิกฺขู ราชคเห วสฺสํ อุปคจฺเฉยฺยุนฺติ อถโข
อายสฺมา มหากสฺสโป สงฺฆํ ญาเปสิ สุณาตุ เม อาวุโส
สงฺโฆ ยทิ สงฺฆสฺส ปตฺตกลฺลํ สงฺโฆ อิมานิ ปญฺจ ภิกฺขุสตานิ
สมฺมนฺเนยฺย ราชคเห วสฺสํ วสนฺตานิ ธมฺมญฺจ วินยญฺจ สงฺคายิตุํ
น อญฺเญหิ ภิกฺขูหิ ราชคเห วสฺสํ วสิตพฺพนฺติ เอสา ญตฺติ
สุณาตุ เม อาวุโส สงฺโฆ สงฺโฆ อิมานิ ปญฺจ ภิกฺขุสตานิ
สมฺมนฺนติ ราชคเห วสฺสํ วสนฺตานิ ธมฺมญฺจ วินยญฺจ สงฺคายิตุํ
น อญฺเญหิ ภิกฺขูหิ ราชคเห วสฺสํ วสิตพฺพนฺติ ยสฺสายสฺมโต
ขมติ อิเมสํ ปญฺจนฺนํ ภิกฺขุสตานํ สมฺมติ ราชคเห วสฺสํ วสนฺตานํ
ธมฺมญฺจ วินยญฺจ สงฺคายิตุํ น อญฺเญหิ ภิกฺขูหิ ราชคเห
วสฺสํ วสิตพฺพนฺติ โส ตุณฺหสฺส ยสฺส นกฺขมติ โส ภาเสยฺย
สมฺมตานิ สงฺเฆน อิมานิ ปญฺจ ภิกฺขุสตานิ ราชคเห วสฺสํ
วสนฺตานิ ธมฺมญฺจ วินยญฺจ สงฺคายิตุํ น อญฺเญหิ ภิกฺขูหิ
ราชคเห วสฺสํ วสิตพฺพนฺติ ขมติ สงฺฆสฺส ตสฺมา ตุณฺหี



เอวเมตํ ธารยามีติ
อถโข เถรา ภิกฺขู ราชคหํ อคมํสุ ธมฺมญฺจ วินยญฺจ
สงฺคายิตุํ อถโข เถรานํ ภิกฺขูนํ เอตทโหสิ ภควตา โข
อาวุโส ขณฺฑผุลฺลปฏิสงฺขรณํ วณฺณิตํ หนฺท มยํ อาวุโส
ปฐมํ มาสํ ขณฺฑผุลฺลํ ปฏิสงฺขโรม มชฺฌิมํ มาสํ สนฺนิปติตฺวา
ธมฺมญฺจ วินยญฺจ สงฺคายิสฺสามาติ อถโข เถรา ภิกฺขู ปฐมํ
มาสํ ขณฺฑผุลฺลํ ปฏิสงฺขรึสุ
อถโข อายสฺมา อานนฺโท เสฺว สนฺนิปาโต น
โข เม ตํ ปฏิรูปํ โยหํ เสกฺโข สมาโน สนฺนิปาตํ คจฺเฉยฺยนฺติ
พหุเทว รตฺตึ กายคตาย สติยา วีตินาเมตฺวา รตฺติยา ปจฺจูสสมยํ
นิปชฺชิสฺสามีติ กายํ อาวฏฺเฏสิ อปฺปตฺตญฺจ สีสํ พิมฺโพหนํ
ภูมิโต จ ปาทา มุตฺตา เอตสฺมึ อนฺตเร อนุปาทาย อาสเวหิ
จิตฺตํ วิมุจฺจิ อถโข อายสฺมา อานนฺโท อรหา สมาโน
สนฺนิปาตํ อคมาสิ
อถโข อายสฺมา มหากสฺสโป สงฺฆํ ญาเปสิ สุณาตุ
เม อาวุโส สงฺโฆ ยทิ สงฺฆสฺส ปตฺตกลฺลํ อหํ อุปาลึ วินยํ
ปุจฺเฉยฺยนฺติ อายสฺมา อุปาลิ สงฺฆํ ญาเปสิ สุณาตุ เม
ภนฺเต สงฺโฆ ยทิ สงฺฆสฺส ปตฺตกลฺลํ อหํ อายสฺมตา
มหากสฺสเปน วินยํ ปุฏฺโฐ วิสฺสชฺเชยฺยนฺติ อถโข อายสฺมา
มหากสฺสโป อายสฺมนฺตํ อุปาลึ เอตทโวจ ปฐมํ อาวุโส



อุปาลิ ปาราชิกํ กตฺถ ปญฺญตฺตนฺติ เวสาลิยา ภนฺเตติ กํ
อารพฺภาติ สุทินฺนํ กลนฺทปุตฺตํ อารพฺภาติ กิสฺมึ วตฺถุสฺมินฺติ
เมถุนธมฺเมติ อถโข อายสฺมา มหากสฺสโป อายสฺมนฺตํ
อุปาลึ ปฐมสฺส ปาราชิกสฺส วตฺถุมฺปิ ปุจฺฉิ นิทานมฺปิ ปุจฺฉิ
ปุคฺคลมฺปิ ปุจฺฉิ ปญฺญตฺติมฺปิ ปุจฺฉิ อนุปฺปญฺญตฺติมฺปิ ปุจฺฉิ
อาปตฺติมฺปิ ปุจฺฉิ อนาปตฺติมฺปิ ปุจฺฉิ ทุติยมฺปนาวุโส อุปาลิ
ปาราชิกํ กตฺถ ปญฺญตฺตนฺติ ราชคเห ภนฺเตติ กํ อารพฺภาติ
ธนิยํ กุมฺภการปุตฺตํ อารพฺภาติ กิสฺมึ วตฺถุสฺมินฺติ อทินฺนาทาเนติ
อถโข อายสฺมา มหากสฺสโป อายสฺมนฺตํ อุปาลึ
ทุติยสฺส ปาราชิกสฺส วตฺถุมฺปิ ปุจฺฉิ นิทานมฺปิ ปุจฺฉิ ปุคฺคลมฺปิ
ปุจฺฉิ ปญฺญตฺติมฺปิ ปุจฺฉิ อนุปฺปญฺญตฺติมฺปิ ปุจฺฉิ อาปตฺติมฺปิ
ปุจฺฉิ อนาปตฺติมฺปิ ปุจฺฉิ ตติยมฺปนาวุโส อุปาลิ ปาราชิกํ
กตฺถ ปญฺญตฺตนฺติ เวสาลิยา ภนฺเตติ กํ อารพฺภาติ
สมฺพหุเล ภิกฺขู อารพฺภาติ กิสฺมึ วตฺถุสฺมินฺติ มนุสฺสวิคฺคเหติ
อถโข อายสฺมา มหากสฺสโป อายสฺมนฺตํ อุปาลึ ตติยสฺส ปาราชิกสฺส
วตฺถุมฺปิ ปุจฺฉิ นิทานมฺปิ ปุจฺฉิ ปุคฺคลมฺปิ ปุจฺฉิ ปญฺญตฺติมฺปิ
ปุจฺฉิ อนุปฺปญฺญตฺติมฺปิ ปุจฺฉิ อาปตฺติมฺปิ ปุจฺฉิ อนาปตฺติมฺปิ
ปุจฺฉิ จตุตฺถมฺปนาวุโส อุปาลิ ปาราชิกํ กตฺถ ปญฺญตฺตนฺติ
เวสาลิยา ภนฺเตติ กํ อารพฺภาติ วคฺคุมุทาตีริเย ภิกฺขู
อารพฺภาติ กิสฺมึ วตฺถุสฺมินฺติ อุตฺตริมนุสฺสธมฺเมติ อถโข


อายสฺมา มหากสฺสโป อายสฺมนฺตํ อุปาลึ จตุตฺถสฺส ปาราชิกสฺส
วตฺถุมฺปิ ปุจฺฉิ นิทานมฺปิ ปุจฺฉิ ปุคฺคลมฺปิ ปุจฺฉิ ปญฺญตฺติมฺปิ
ปุจฺฉิ อนุปฺปญฺญตฺติมฺปิ ปุจฺฉิ อาปตฺติมฺปิ ปุจฺฉิ อนาปตฺติมฺปิ
ปุจฺฉิ เอเตเนว อุปาเยน อุภโตวินเย ปุจฺฉิ ปุฏฺโฐ ปุฏฺโฐ
อายสฺมา อุปาลิ วิสฺสชฺเชสิ
อถโข อายสฺมา มหากสฺสโป สงฺฆํ ญาเปสิ สุณาตุ
เม อาวุโส สงฺโฆ ยทิ สงฺฆสฺส ปตฺตกลฺลํ อหํ อานนฺทํ
ธมฺมํ ปุจฺเฉยฺยนฺติ อายสฺมา อานนฺโท สงฺฆํ ญาเปสิ สุณาตุ
เม ภนฺเต สงฺโฆ ยทิ สงฺฆสฺส ปตฺตกลฺลํ อหํ อายสฺมตา
มหากสฺสเปน ธมฺมํ ปุฏฺโฐ วิสฺสชฺเชยฺยนฺติ อถโข อายสฺมา
มหากสฺสโป อายสฺมนฺตํ อานนฺทํ เอตทโวจ พฺรหฺมชาลํ อาวุโส
อานนฺท กตฺถ ภาสิตนฺติ อนฺตรา จ ภนฺเต ราชคหํ อนฺตรา
จ นาฬนฺทํ ราชาคาเร อมฺพลฏฺฐิกายาติ กํ อารพฺภาติ
สุปฺปิยญฺจ ปริพฺพาชกํ พฺรหฺมทตฺตญฺจ มาณวนฺติ อถโข
อายสฺมา มหากสฺสโป อายสฺมนฺตํ อานนฺทํ พฺรหฺมชาลสฺส นิทานมฺปิ
ปุจฺฉิ ปุคฺคลมฺปิ ปุจฺฉิ สามญฺญผลํ ปนาวุโส อานนฺท กตฺถ
ภาสิตนฺติ ราชคเห ภนฺเต ชีวกมฺพวเนติ เกน สทฺธินฺติ
อชาตสตฺตุนา เวเทหิปุตฺเตน สทฺธินฺติ อถโข อายสฺมา
มหากสฺสโป อายสฺมนฺตํ อานนฺทํ สามญฺญผลสฺส นิทานมฺปิ ปุจฺฉิ



ปุคฺคลมฺปิ ปุจฺฉิ เอเตเนว อุปาเยน ปญฺจ นิกาเย ปุจฺฉิ
ปุฏฺโฐ ปุฏฺโฐ อายสฺมา อานนฺโท วิสฺสชฺเชสิ
อถโข อายสฺมา อานนฺโท เถเร ภิกฺขู เอตทโวจ
ภควา มํ ภนฺเต ปรินิพฺพานกาเล เอวมาห อากงฺขมาโน อานนฺท
สงฺโฆ มมจฺจเยน ขุทฺทานุขุทฺทกานิ สิกฺขาปทานิ สมูหเนยฺยาติ
ปุจฺฉิ ปน ตฺวํ อาวุโส อานนฺท ภควนฺตํ กตมานิ ปน ภนฺเต
ขุทฺทานุขุทฺทกานิ สิกฺขาปทานีติ น ขฺวาหํ ภนฺเต ภควนฺตํ
ปุจฺฉึ กตมานิ ปน ภนฺเต ขุทฺทานุขุทฺทกานิ สิกฺขาปทานีติ
เอกจฺเจ เถรา เอวมาหํสุ จตฺตาริ ปาราชิกานิ ฐเปตฺวา อวเสสานิ
ขุทฺทานุขุทฺทกานิ สิกฺขาปทานีติ เอกจฺเจ เถรา เอวมาหํสุ
จตฺตาริ ปาราชิกานิ ฐเปตฺวา เตรส สงฺฆาทิเสเส ฐเปตฺวา อวเสสานิ
ขุทฺทานุขุทฺทกานิ สิกฺขาปทานีติ เอกจฺเจ เถรา เอวมาหํสุ
จตฺตาริ ปาราชิกานิ ฐเปตฺวา เตรส สงฺฆาทิเสเส ฐเปตฺวา เทฺว
อนิยเต ฐเปตฺวา อวเสสานิ ขุทฺทานุขุทฺทกานิ สิกฺขาปทานีติ
เอกจฺเจ เถรา เอวมาหํสุ จตฺตาริ ปาราชิกานิ ฐเปตฺวา เตรส
สงฺฆาทิเสเส ฐเปตฺวา เทฺว อนิยเต ฐเปตฺวา ตึส นิสฺสคฺคิเย
ปาจิตฺติเย ฐเปตฺวา อวเสสานิ ขุทฺทานุขุทฺทกานิ สิกฺขาปทานีติ
เอกจฺเจ เถรา เอวมาหํสุ จตฺตาริ ปาราชิกานิ ฐเปตฺวา เตรส
สงฺฆาทิเสเส ฐเปตฺวา เทฺว อนิยเต ฐเปตฺวา ตึส นิสฺสคฺคิเย
ปาจิตฺติเย ฐเปตฺวา เทฺวนวุติ ปาจิตฺติเย ฐเปตฺวา อวเสสานิ


ขุทฺทานุขุทฺทกานิ สิกฺขาปทานีติ เอกจฺเจ เถรา เอวมาหํสุ
จตฺตาริ ปาราชิกานิ ฐเปตฺวา เตรส สงฺฆาทิเสเส ฐเปตฺวา เทฺว
อนิยเต ฐเปตฺวา ตึส นิสฺสคฺคิเย ปาจิตฺติเย ฐเปตฺวา เทฺวนวุติ
ปาจิตฺติเย ฐเปตฺวา จตฺตาโร ปาฏิเทสนีเย ฐเปตฺวา อวเสสานิ
ขุทฺทานุขุทฺทกานิ สิกฺขาปทานีติ
อถโข อายสฺมา มหากสฺสโป สงฺฆํ ญาเปสิ สุณาตุ
เม อาวุโส สงฺโฆ สนฺตมฺหากํ สิกฺขาปทานิ คิหิคตานิ คิหิโนปิ
ชานนฺติ อิทํ โว สมณานํ สกฺยปุตฺติยานํ กปฺปติ อิทํ โว
น กปฺปตีติ สเจ มยํ ขุทฺทานุขุทฺทกานิ สิกฺขาปทานิ สมูหนิสฺสาม
ภวิสฺสนฺติ วตฺตาโร ธูมกาลิกํ สมเณน โคตเมน สาวกานํ
สิกฺขาปทํ ปญฺญตฺตํ ยาวิเมสํ สตฺถา อฏฺฐาสิ ตาวิเม สิกฺขาปเทสุ
สิกฺขึสุ ยโต อิเมสํ สตฺถา ปรินิพฺพุโต นทานีเม สิกฺขาปเทสุ
สิกฺขนฺตีติ ยทิ สงฺฆสฺส ปตฺตกลฺลํ สงฺโฆ อปฺปญฺญตฺตํ น
ปญฺญาเปยฺย ปญฺญตฺตํ น สมุจฺฉินฺเทยฺย ยถาปญฺญตฺเตสุ
สิกฺขาปเทสุ สมาทาย วตฺเตยฺย เอสา ญตฺติ สุณาตุ เม อาวุโส
สงฺโฆ สนฺตมฺหากํ สิกฺขาปทานิ คิหิคตานิ คิหิโนปิ ชานนฺติ
อิทํ โว สมณานํ สกฺยปุตฺติยานํ กปฺปติ อิทํ โว น กปฺปตีติ
สเจ มยํ ขุทฺทานุขุทฺทกานิ สิกฺขาปทานิ สมูหนิสฺสาม ภวิสฺสนฺติ
วตฺตาโร ธูมกาลิกํ สมเณน โคตเมน สาวกานํ สิกฺขาปทํ



ปญฺญตฺตํ ยาวิเมสํ สตฺถา อฏฺฐาสิ ตาวิเม สิกฺขาปเทสุ
สิกฺขึสุ ยโต อิเมสํ สตฺถา ปรินิพฺพุโต นทานีเม สิกฺขาปเทสุ
สิกฺขนฺตีติ สงฺโฆ อปฺปญฺญตฺตํ น ปญฺญาเปติ ปญฺญตฺตํ น
สมุจฺฉินฺทติ ยถาปญฺญตฺเตสุ สิกฺขาปเทสุ สมาทาย วตฺตติ
ยสฺสายสฺมโต ขมติ อปฺปญฺญตฺตสฺส อปฺปญฺญาปนา ปญฺญตฺตสฺส
อสมุจฺเฉโท ยถาปญฺญตฺเตสุ สิกฺขาปเทสุ สมาทาย วตฺตนา
โส ตุณฺหสฺส ยสฺส นกฺขมติ โส ภาเสยฺย สงฺโฆ อปฺปญฺญตฺตํ
น ปญฺญาเปติ ปญฺญตฺตํ น สมุจฺฉินฺทติ ยถาปญฺญตฺเตสุ
สิกฺขาปเทสุ สมาทาย วตฺตติ ขมติ สงฺฆสฺส ตสฺมา
ตุณฺหี เอวเมตํ ธารยามีติ
อถโข เถรา ภิกฺขู อายสฺมนฺตํ อานนฺทํ เอตทโวจุํ
อิทนฺเต อาวุโส อานนฺท ทุกฺกฏํ ยํ ตฺวํ ภควนฺตํ น ปุจฺฉิ
กตมานิ ปน ภนฺเต ขุทฺทานุขุทฺทกานิ สิกฺขาปทานีติ เทเสหิ
ตํ ทุกฺกฏนฺติ อหํ โข ภนฺเต อสติยา ภควนฺตํ น ปุจฺฉึ
กตมานิ ภนฺเต ขุทฺทานุขุทฺทกานิ สิกฺขาปทานีติ นาหํ ตํ ทุกฺกฏํ
ปสฺสามิ อปิจายสฺมนฺตานํ สทฺธาย เทเสมิ ตํ ทุกฺกฏนฺติ
อิทมฺปิ เต อาวุโส อานนฺท ทุกฺกฏํ ยํ ตฺวํ ภควโต วสฺสิกสาฏิกํ
อกฺกมิตฺวา สิพฺเพสิ เทเสหิ ตํ ทุกฺกฏนฺติ อหํ โข ภนฺเต
น อคารเวน ภควโต วสฺสิกสาฏิกํ อกฺกมิตฺวา สิพฺเพสึ นาหนฺตํ
ทุกฺกฏํ ปสฺสามิ อปิจายสฺมนฺตานํ สทฺธาย เทเสมิ ตํ ทุกฺกฏนฺติ


อิทมฺปิ เต อาวุโส อานนฺท ทุกฺกฏํ ยํ ตฺวํ มาตุคาเมหิ
ภควโต สรีรํ ปฐมํ วนฺทาเปสิ ตาสํ โรทนฺตีนํ ภควโต สรีรํ
อสฺสุเกน มกฺขิตํ เทเสหิ ตํ ทุกฺกฏนฺติ อหํ โข ภนฺเต
มายิมา วิกาเล อเหสุนฺติ มาตุคาเมหิ ภควโต สรีรํ ปฐมํ
วนฺทาเปสึ นาหนฺตํ ทุกฺกฏํ ปสฺสามิ อปิจายสฺมนฺตานํ สทฺธาย
เทเสมิ ตํ ทุกฺกฏนฺติ อิทมฺปิ เต อาวุโส อานนฺท ทุกฺกฏํ
ยํ ตฺวํ ภควตา โอฬาริเก นิมิตฺเต กริยมาเน โอฬาริเก โอภาเส
กริยมาเน น ภควนฺตํ ยาจิ ติฏฺฐตุ ภควา กปฺปํ ติฏฺฐตุ
สุคโต กปฺปํ พหุชนหิตาย พหุชนสุขาย โลกานุกมฺปาย อตฺถาย
หิตาย สุขาย เทวมนุสฺสานนฺติ เทเสหิ ตํ ทุกฺกฏนฺติ อหํ
โข ภนฺเต มาเรน ปริยุฏฺฐิตจิตฺโต น ภควนฺตํ ยาจึ ติฏฺฐตุ
ภควา กปฺปํ ติฏฺฐตุ สุคโต กปฺปํ พหุชนหิตาย พหุชนสุขาย
โลกานุกมฺปาย อตฺถาย หิตาย สุขาย เทวมนุสฺสานนฺติ นาหนฺตํ
ทุกฺกฏํ ปสฺสามิ อปิจายสฺมนฺตานํ สทฺธาย เทเสมิ ตํ ทุกฺกฏนฺติ
อิทมฺปิ เต อาวุโส อานนฺท ทุกฺกฏํ ยํ ตฺวํ มาตุคามสฺส
ตถาคตปฺปเวทิเต ธมฺมวินเย ปพฺพชฺชํ อุสฺสุกฺกํ อกาสิ เทเสหิ
ตํ ทุกฺกฏนฺติ อหํ โข ภนฺเต อยํ มหาปชาปตี โคตมี
ภควโต มาตุจฺฉา อาปาทิกา โปสิกา ขีรสฺส ทายิกา ภควนฺตํ
ชเนตฺติยา กาลกตาย ถญฺญํ ปาเยสีติ มาตุคามสฺส ตถาคตปฺปเวทิเต
ธมฺมวินเย ปพฺพชฺชํ อุสฺสุกฺกํ อกาสึ นาหนฺตํ ทุกฺกฏํ ปสฺสามิ



อปิจายสฺมนฺตานํ สทฺธาย เทเสมิ ตํ ทุกฺกฏนฺติ
เตน โข ปน สมเยน อายสฺมา ปุราโณ ทกฺขิณาคิริสฺมึ
จาริกํ จรติ มหตา ภิกฺขุสงฺเฆน สทฺธึ ปญฺจมตฺเตหิ ภิกฺขุสเตหิ
อถโข อายสฺมา ปุราโณ เถเรหิ ภิกฺขูหิ ธมฺเม จ วินเย จ
สงฺคีเต ทกฺขิณาคิริสฺมึ ยถาภิรนฺตํ วิหริตฺวา เยน ราชคหํ
เวฬุวนํ กลนฺทกนิวาโป เยน เถรา ภิกฺขู เตนุปสงฺกมิ
อุปสงฺกมิตฺวา เถเรหิ ภิกฺขูหิ สทฺธึ ปฏิสมฺโมทิตฺวา เอกมนฺตํ
นิสีทิ เอกมนฺตํ นิสินฺนํ โข อายสฺมนฺตํ ปุราณํ เถรา ภิกฺขู
เอตทโวจุํ เถเรหิ อาวุโส ปุราณ ธมฺโม จ วินโย จ สงฺคีโต
อุเปหิ ตํ สงฺคีตนฺติ สุสงฺคีตาวุโส เถเรหิ ภิกฺขูหิ ธมฺโม จ
วินโย จ อปิจ ยเถว มยา ภควโต สมฺมุขา สุตํ สมฺมุขา
ปฏิคฺคหิตํ ตเถวาหํ ธาเรสฺสามีติ
อถโข อายสฺมา อานนฺโท เถเร ภิกฺขู เอตทโวจ
ภควา มํ ภนฺเต ปรินิพฺพานกาเล เอวมาห เตนหานนฺท สงฺโฆ
มมจฺจเยน ฉนฺนสฺส ภิกฺขุโน พฺรหฺมทณฺฑํ อาณาเปตูติ ปุจฺฉิ
ปน ตฺวํ อาวุโส อานนฺท ภควนฺตํ กตโม ปน ภนฺเต
พฺรหฺมทณฺโฑติ ปุจฺฉึ โข อหํ ภนฺเต ภควนฺตํ กตโม ปน
ภนฺเต พฺรหฺมทณฺโฑติ ฉนฺโน อานนฺท ภิกฺขุ ยํ อิจฺเฉยฺย ตํ
วเทยฺย ภิกฺขูหิ ฉนฺโน ภิกฺขุ เนว วตฺตพฺโพ น โอวทิตพฺโพ
น อนุสาสิตพฺโพติ เตนหาวุโส อานนฺท ตฺวํเยว ฉนฺนสฺส



ภิกฺขุโน พฺรหฺมทณฺฑํ อาณาเปหีติ กถาหํ ภนฺเต ฉนฺนสฺส
ภิกฺขุโน พฺรหฺมทณฺฑํ อาณาเปมิ จณฺโฑ โส ภิกฺขุ ผรุโสติ
เตนหาวุโส อานนฺท พหุเกหิ ภิกฺขูหิ สทฺธึ คจฺฉาหีติ เอวํ
ภนฺเตติ โข อายสฺมา อานนฺโท เถรานํ ภิกฺขูนํ ปฏิสฺสุตฺวา มหตา
ภิกฺขุสงฺเฆน สทฺธึ ปญฺจมตฺเตหิ ภิกฺขุสเตหิ นาวาย คนฺตฺวา
โกสมฺพึ อุชฺชวนิกาย นาวาย ปจฺโจโรหิตฺวา รญฺโญ อุเทนสฺส
อุยฺยานสฺส อวิทูเร อญฺญตรสฺมึ รุกฺขมูเล นิสีทิ
เตน โข ปน สมเยน ราชา อุเทโน อุยฺยาเน ปริวาเรหิ
สทฺธึ โอโรเธน ปฏิวสติ อสฺโสสิ โข รญฺโญ อุเทนสฺส
โอโรโธ อมฺหากํ กิร อาจริโย อยฺโย อานนฺโท อุยฺยานสฺส
อวิทูเร อญฺญตรสฺมึ รุกฺขมูเล นิสินฺโนติ อถโข รญฺโญ อุเทนสฺส
โอโรโธ ราชานํ อุเทนํ เอตทโวจ อมฺหากํ กิร เทว อาจริโย
อยฺโย อานนฺโท อุยฺยานสฺส อวิทูเร อญฺญตรสฺมึ รุกฺขมูเล นิสินฺโน
อิจฺฉาม มยํ เทว อยฺยํ อานนฺทํ ปสฺสิตุนฺติ เตนหิ สมณํ
อานนฺทํ ปสฺสถาติ อถโข รญฺโญ อุเทนสฺส โอโรโธ เยนายสฺมา
อานนฺโท เตนุปสงฺกมิ อุปสงฺกมิตฺวา อายสฺมนฺตํ อานนฺทํ
อภิวาเทตฺวา เอกมนฺตํ นิสีทิ เอกมนฺตํ นิสินฺนํ โข รญฺโญ
อุเทนสฺส โอโรธํ อายสฺมา อานนฺโท ธมฺมิยา กถาย สนฺทสฺเสสิ





สมาทเปสิ สมุตฺเตเชสิ สมฺปหํเสสิ อถโข รญฺโญ อุเทนสฺส
โอโรโธ อายสฺมตา อานนฺเทน ธมฺมิยา กถาย สนฺทสฺสิโต
สมาทปิโต สมุตฺเตชิโต สมฺปหํสิโต อายสฺมโต อานนฺทสฺส ปญฺจ
อุตฺตราสงฺคสตานิ ปาทาสิ อถโข รญฺโญ อุเทนสฺส โอโรโธ
อายสฺมโต อานนฺทสฺส ภาสิตํ อภินนฺทิตฺวา อนุโมทิตฺวา อุฏฺฐายาสนา
อายสฺมนฺตํ อานนฺทํ อภิวาเทตฺวา ปทกฺขิณํ กตฺวา เยน ราชา
อุเทโน เตนุปสงฺกมิ
อทฺทสา โข ราชา อุเทโน โอโรธํ ทูรโต ว อาคจฺฉนฺตํ
ทิสฺวาน โอโรธํ เอตทโวจ อปิ นุ โข ตุเมฺห สมณํ อานนฺทํ
ปสฺสถาติ อปสฺสิมฺหา โข มยํ เทว อยฺยํ อานนฺทนฺติ
อปินุ ตุเมฺห สมณสฺส อานนฺทสฺส กิญฺจิ อทตฺถาติ อทมฺหา
โข มยํ เทว อยฺยสฺส อานนฺทสฺส ปญฺจ อุตฺตราสงฺคสตานีติ
ราชา อุเทโน อุชฺฌายติ ขียติ วิปาเจติ กถํ หิ นาม สมโณ
อานนฺโท ตาวพหุํ จีวรํ ปฏิคฺคเหสฺสติ ทุสฺสวณิชฺชํ วา สมโณ
อานนฺโท กริสฺสติ ปคฺคาหิกสาลํ วา ปสาเรสฺสตีติ อถโข ราชา
อุเทโน เยนายสฺมา อานนฺโท เตนุปสงฺกมิ อุปสงฺกมิตฺวา
อายสฺมตา อานนฺเทน สทฺธึ สมฺโมทิ สมฺโมทนียํ กถํ
สาราณียํ วีติสาเรตฺวา เอกมนฺตํ นิสีทิ เอกมนฺตํ นิสินฺโน
โข ราชา อุเทโน อายสฺมนฺตํ อานนฺทํ เอตทโวจ อาคมา



นุ โภ อานนฺท อมฺหากํ โอโรโธติ อาคมา โข เต มหาราช
โอโรโธติ อปิจ ปน โภโต อานนฺทสฺส กิญฺจิ อทาสีติ
อทาสิ โข เม มหาราช ปญฺจ อุตฺตราสงฺคสตานีติ กึ ปน
ภวํ อานนฺโท ตาวพหุํ จีวรํ กริสฺสตีติ เย เต มหาราช
ภิกฺขู ทุพฺพลจีวรา เตหิ สทฺธึ สํวิภชิสฺสามีติ ยานิ โข ปน
โภ อานนฺท โปราณกานิ ทุพฺพลจีวรานิ ตานิ กถํ กริสฺสถาติ
ตานิ มหาราช อุตฺตรตฺถรณํ กริสฺสามาติ ยานิ ปน โภ อานนฺท
โปราณกานิ อุตฺตรตฺถรณานิ ตานิ กถํ กริสฺสถาติ ตานิ
มหาราช ภิสิจฺฉวิโย กริสฺสามาติ ยา ปน โภ อานนฺท
โปราณกา ภิสิจฺฉวิโย ตา กถํ กริสฺสถาติ ตา มหาราช
ภุมฺมตฺถรณํ กริสฺสามาติ ยานิ ปน โภ อานนฺท โปราณกานิ
ภุมฺมตฺถรณานิ ตานิ กถํ กริสฺสถาติ ตานิ มหาราช
ปาทปุญฺฉนิโย กริสฺสามาติ ยา ปน โภ อานนฺท โปราณกา
ปาทปุญฺฉนิโย ตา กถํ กริสฺสถาติ ตา มหาราช รโชหรณํ
กริสฺสามาติ ยานิ ปน โภ อานนฺท โปราณกานิ รโชหรณานิ
ตานิ กถํ กริสฺสถาติ ตานิ มหาราช โกฏฺเฏตฺวา จิกฺขลฺเลน
มทฺทิตฺวา ปริภณฺฑํ ลิมฺปิสฺสามาติ อถโข ราชา อุเทโน
สพฺเพ วิเม สมณา สกฺยปุตฺติยา โยนิโส อุปเนนฺติ น กุลวํ




คเมนฺตีติ อายสฺมโต อานนฺทสฺส อญฺญานิปิ ปญฺจ ทุสฺสสตานิ
ปาทาสิ อยญฺจรหิ อายสฺมโต อานนฺทสฺส ปฐมํ จีวรปริกฺขาโร
อุปฺปชฺชิ จีวรสหสฺสํ
อถโข อายสฺมา อานนฺโท เยน โฆสิตาราโม
เตนุปสงฺกมิ อุปสงฺกมิตฺวา ปญฺญตฺเต อาสเน นิสีทิ
อถโข อายสฺมา ฉนฺโน เยนายสฺมา อานนฺโท เตนุปสงฺกมิ
อุปสงฺกมิตฺวา อายสฺมนฺตํ อานนฺทํ อภิวาเทตฺวา เอกมนฺตํ นิสีทิ
เอกมนฺตํ นิสินฺนํ โข อายสฺมนฺตํ ฉนฺนํ อายสฺมา อานนฺโท
เอตทโวจ สงฺเฆน เต อาวุโส ฉนฺน พฺรหฺมทณฺโฑ อาณตฺโตติ
กตโม ปน ภนฺเต อานนฺท พฺรหฺมทณฺโฑติ ตฺวํ อาวุโส
ฉนฺน ภิกฺขุ ยํ อิจฺเฉยฺยาสิ ตํ วเทยฺยาสิ ภิกฺขูหิ ตฺวํ เนว
วตฺตพฺโพ น โอวทิตพฺโพ นานุสาสิตพฺโพติ นนฺวาหํ ภนฺเต
อานนฺท หโต เอตฺตาวตา ยโตหํ ภิกฺขูหิ เนว วตฺตพฺโพ น
โอวทิตพฺโพ นานุสาสิตพฺโพติ ตตฺเถว มุจฺฉิโต ปปติ อถโข
อายสฺมา ฉนฺโน พฺรหฺมทณฺเฑน อฏฺฏิยมาโน หรายมาโน ชิคุจฺฉมาโน
เอโก วูปกฏฺโฐ อปฺปมตฺโต อาตาปี ปหิตตฺโต วิหรนฺโต
นจิรสฺเสว ยสฺสตฺถาย กุลปุตฺตา สมฺมเทว อคารสฺมา อนคาริยํ
ปพฺพชนฺติ ตทนุตฺตรํ พฺรหฺมจริยปริโยสานํ ทิฏฺเฐ ว ธมฺเม
สยํ อภิญฺญา สจฺฉิกตฺวา อุปสมฺปชฺช วิหาสิ ขีณา ชาติ




วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ
อพฺภญฺญาสิ อญฺญตโร จ ปนายสฺมา ฉนฺโน อรหตํ อโหสิ
อถโข อายสฺมา ฉนฺโน อรหตฺตํ ปตฺโต เยนายสฺมา อานนฺโท
เตนุปสงฺกมิ อุปสงฺกมิตฺวา อายสฺมนฺตํ อานนฺทํ เอตทโวจ
ปฏิปฺปสฺสมฺเภหีทานิ เม ภนฺเต อานนฺท พฺรหฺมทณฺฑนฺติ
ยทคฺเคน ตยา อาวุโส ฉนฺน อรหตฺตํ สจฺฉิกตํ ตทคฺเคน เต
พฺรหฺมทณฺโฑ ปฏิปฺปสฺสทฺโธติ
อิมาย โข ปน วินยสงฺคีติยา ปญฺจ ภิกฺขุสตานิ อนูนานิ
อนธิกานิ อเหสุํ ตสฺมายํ วินยสงฺคีติ ปญฺจสติกาติ วุจฺจตีติ
ปญฺจสติกกฺขนฺธกํ นิฏฺฐิตํ เอกาทสมํ
อิมมฺหิ ขนฺธเก วตฺถู เตวีสติ

ตสฺสุทฺทานํ
ปรินิพฺพุเต หิ สมฺพุทฺเธ เถโร จ กสฺสปวฺหโย
อามนฺตยิ ภิกฺขุคณํ สทฺธมฺมมนุปาลโก
ปาวายทฺธานมคฺคมฺหิ สุภทฺเทน ปเวทิตํ
สงฺคายิสฺสาม สทฺธมฺมํ อธมฺโม ปุเร ทิปฺปติ
เอเกนูนปญฺจสตํ อานนฺทมฺปิ จ อุจฺจินิ
ธมฺมวินยสงฺคีตึ วสนฺโต คุหมุตฺตเม




อุปาลึ วินยํ ปุจฺฉิ สุตฺตนฺตานนฺทปณฺฑิตํ
ปิฏกํ ตีณิ สงฺคีตํ อกํสุ ชินสาวกา
ขุทฺทานุขุทฺทกา นานา ยถาปญฺญตฺตวตฺตนา
น ปุจฺฉิ อกฺกมิตฺวาปิ วนฺทาเปสิ น ยาจิ จ
ปพฺพชฺชํ มาตุคามสฺส สทฺธาย ทุกฺกฏานิ เม
ปุราโณ พฺรหฺมทณฺฑํ จ โอโรโธ อุเทเนน สห
ตาว พหุ ทุพฺพลญฺจ อุตฺตรตฺถรณา ภิสิ
ภุมฺมตฺถรณา ปุญฺฉนิโย รโช จิกฺขลฺลมทฺทนา
สหสฺสจีวรํ อุปฺปชฺชิ ปฐมานนฺทสฺสวฺหยา
ตชฺชิโต พฺรหฺมทณฺเฑน จตุสจฺจํ อปาปุณิ
วสีภูตา ปญฺจสตา ตสฺมา ปญฺจสตา อิตีติ






สตฺตสติกกฺขนฺธกํ
เตน โข ปน สมเยน วสฺสสตปรินิพฺพุเต ภควติ
เวสาลิกา วชฺชิปุตฺตกา ภิกฺขู เวสาลิยํ ทส วตฺถูนิ ทีเปนฺติ
กปฺปติ สิงฺคิโลณกปฺโป กปฺปติ ทฺวงฺคุลกปฺโป กปฺปติ
คามนฺตรกปฺโป กปฺปติ อาวาสกปฺโป กปฺปติ อนุมติกปฺโป
กปฺปติ อาจิณฺณกปฺโป กปฺปติ อมถิตกปฺโป กปฺปติ ชโลคึ
ปาตุํ กปฺปติ อทสกํ นิสีทนํ กปฺปติ ชาตรูปรชตนฺติ
เตน โข ปน สมเยน อายสฺมา ยโส กากณฺฑกปุตฺโต
วชฺชีสุ จาริกญฺจรมาโน เยน เวสาลี ตทวสริ ตตฺร สุทํ
อายสฺมา ยโส กากณฺฑกปุตฺโต เวสาลิยํ วิหรติ มหาวเน
กูฏาคารสาลายํ
เตน โข ปน สมเยน เวสาลิกา วชฺชิปุตฺตกา ภิกฺขู
ตทหุโปสเถ กํสจาฏึ อุทเกน ปูเรตฺวา มชฺเฌ ภิกฺขุสงฺฆสฺส
ฐเปตฺวา อาคตาคเต เวสาลิเก อุปาสเก เอวํ วเทนฺติ เทถาวุโส
สงฺฆสฺส กหาปณมฺปิ อฑฺฒมฺปิ ปาทมฺปิ มาสกรูปมฺปิ ภวิสฺสติ
สงฺฆสฺส ปริกฺขาเรน กรณียนฺติ เอวํ วุตฺเต อายสฺมา ยโส
กากณฺฑกปุตฺโต เวสาลิเก อุปาสเก เอตทโวจ มา อาวุโส
อทตฺถ สงฺฆสฺส กหาปณมฺปิ อฑฺฒมฺปิ ปาทมฺปิ มาสกรูปมฺปิ



น กปฺปติ สมณานํ สกฺยปุตฺติยานํ ชาตรูปรชตํ น สาทิยนฺติ
สมณา สกฺยปุตฺติยา ชาตรูปรชตํ นปฺปฏิคฺคณฺหนฺติ สมณา
สกฺยปุตฺติยา ชาตรูปรชตํ นิกฺขิตฺตมณิสุวณฺณา สมณา
สกฺยปุตฺติยา อเปตชาตรูปรชตาติ เอวมฺปิ โข เวสาลิกา อุปาสกา
อายสฺมตา ยเสน กากณฺฑกปุตฺเตน วุจฺจมานา อทํสุเยว สงฺฆสฺส
กหาปณมฺปิ อฑฺฒมฺปิ ปาทมฺปิ มาสกรูปมฺปิ อถโข เวสาลิกา
วชฺชิปุตฺตกา ภิกฺขู ตสฺสา รตฺติยา อจฺจเยน ตํ หิรญฺญํ ภิกฺขุคฺเคน
ปฏิวิสํ ฐเปตฺวา ภาเชสุํ อถโข เวสาลิกา วชฺชิปุตฺตกา ภิกฺขู
อายสฺมนฺตํ ยสํ กากณฺฑกปุตฺตํ เอตทโวจุํ เอโส เต อาวุโส
ยส หิรญฺญสฺส ปฏิวิโสติ นตฺถิ เม อาวุโส หิรญฺญสฺส
ปฏิวิโส นาหํ หิรญฺญํ สาทิยามีติ
อถโข เวสาลิกา วชฺชิปุตฺตกา ภิกฺขู อยํ อาวุโส
ยโส กากณฺฑกปุตฺโต อุปาสเก สทฺเธ ปสนฺเน อกฺโกสติ ปริภาสติ
อปฺปสาทํ กโรติ หนฺทสฺส มยํ ปฏิสารณียกมฺมํ กโรมาติ
เต ตสฺส ปฏิสารณียกมฺมํ อกํสุ อถโข อายสฺมา ยโส
กากณฺฑกปุตฺโต เวสาลิเก วชฺชิปุตฺตเก ภิกฺขู เอตทโวจ ภควตา
อาวุโส ปญฺญตฺตํ ปฏิสารณียกมฺมกตสฺส ภิกฺขุโน อนุทูโต
ทาตพฺโพติ เทถ เม อาวุโส อนุทูตํ ภิกฺขุนฺติ อถโข เวสาลิกา
วชฺชิปุตฺตกา ภิกฺขู เอกํ ภิกฺขุํ สมฺมนฺนิตฺวา อายสฺมโต ยสสฺส
กากณฺฑกปุตฺตสฺส อนุทูตํ อทํสุ อถโข อายสฺมา ยโส



กากณฺฑกปุตฺโต อนุทูเตน ภิกฺขุนา สทฺธึ เวสาลึ ปวิสิตฺวา
เวสาลิเก อุปาสเก เอตทโวจ อหํ กิรายสฺมนฺเต อุปาสเก สทฺเธ
ปสนฺเน อกฺโกสามิ ปริภาสามิ อปฺปสาทํ กโรมิ โยหํ อธมฺมํ
อธมฺโมติ วทามิ ธมฺมํ ธมฺโมติ วทามิ อวินยํ อวินโยติ
วทามิ วินยํ วินโยติ วทามิ
เอกมิทํ อาวุโส สมยํ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม ตตฺร โข อาวุโส ภควา ภิกฺขู
อามนฺเตสิ จตฺตาโรเม ภิกฺขเว จนฺทิมสุริยานํ อุปกฺกิเลสา เยหิ
อุปกฺกิเลเสหิ อุปกฺกิลิฏฺฐา จนฺทิมสุริยา น ตปนฺติ น ภาสนฺติ
น วิโรจนฺติ กตเม จตฺตาโร อพฺภํ ภิกฺขเว จนฺทิมสุริยานํ
อุปกฺกิเลโส เยน อุปกฺกิเลเสน อุปกฺกิลิฏฺฐา จนฺทิมสุริยา น ตปนฺติ
น ภาสนฺติ น วิโรจนฺติ มหิกา ภิกฺขเว จนฺทิมสุริยานํ อุปกฺกิเลโส
เยน อุปกฺกิเลเสน อุปกฺกิลิฏฺฐา จนฺทิมสุริยา น ตปนฺติ น
ภาสนฺติ น วิโรจนฺติ ธูมรโช ภิกฺขเว จนฺทิมสุริยานํ อุปกฺกิเลโส
เยน อุปกฺกิเลเสน อุปกฺกิลิฏฺฐา จนฺทิมสุริยา น ตปนฺติ น ภาสนฺติ
วิโรจนฺติ ราหุ ภิกฺขเว อสุรินฺโท จนฺทิมสุริยานํ อุปกฺกิเลโส เยน
อุปกฺกิเลเสน อุปกฺกิลิฏฺฐา จนฺทิมสุริยา น ตปนฺติ น ภาสนฺติ
น วิโรจนฺติ อิเม โข ภิกฺขเว จตฺตาโร จนฺทิมสุริยานํ
อุปกฺกิเลสา เยหิ อุปกฺกิเลเสหิ อุปกฺกิลิฏฺฐา จนฺทิมสุริยา น ตปนฺติ
น ภาสนฺติ น วิโรจนฺติ เอวเมว โข ภิกฺขเว จตฺตาโรเม


สมณพฺราหฺมณานํ อุปกฺกิเลสา เยหิ อุปกฺกิเลเสหิ อุปกฺกิลิฏฺฐา
เอเก สมณพฺราหฺมณา น ตปนฺติ น ภาสนฺติ น วิโรจนฺติ
กตเม จตฺตาโร สนฺติ ภิกฺขเว เอเก สมณพฺราหฺมณา สุรํ
ปิวนฺติ เมรยํ ปิวนฺติ สุราเมรยปานา อปฺปฏิวิรตา อยํ ภิกฺขเว
ปฐโม สมณพฺราหฺมณานํ อุปกฺกิเลโส เยน อุปกฺกิเลเสน
อุปกฺกิลิฏฺฐา เอเก สมณพฺราหฺมณา น ตปนฺติ น ภาสนฺติ น
วิโรจนฺติ ปุน จปรํ ภิกฺขเว เอเก สมณพฺราหฺมณา เมถุนํ
ธมฺมํ ปฏิเสวนฺติ เมถุนธมฺมา อปฺปฏิวิรตา อยํ ภิกฺขเว ทุติโย
สมณพฺราหฺมณานํ อุปกฺกิเลโส เยน อุปกฺกิเลเสน อุปกฺกิลิฏฺฐา
เอเก สมณพฺราหฺมณา น ตปนฺติ น ภาสนฺติ น วิโรจนฺติ
ปุน จปรํ ภิกฺขเว เอเก สมณพฺราหฺมณา ชาตรูปรชตํ สาทิยนฺติ
ชาตรูปรชตปฺปฏิคฺคหณา อปฺปฏิวิรตา อยํ ภิกฺขเว ตติโย
สมณพฺราหฺมณานํ อุปกฺกิเลโส เยน อุปกฺกิเลเสน อุปกฺกิลิฏฺฐา
เอเก สมณพฺราหฺมณา น ตปนฺติ น ภาสนฺติ น วิโรจนฺติ
ปุน จปรํ ภิกฺขเว เอเก สมณพฺราหฺมณา มิจฺฉาชีเวน ชีวิตํ
กปฺเปนฺติ มิจฺฉาชีวา อปฺปฏิวิรตา อยํ ภิกฺขเว จตุตฺโถ
สมณพฺราหฺมณานํ อุปกฺกิเลโส เยน อุปกฺกิเลเสน อุปกฺกิลิฏฺฐา
เอเก สมณพฺราหฺมณา น ตปนฺติ น ภาสนฺติ น วิโรจนฺติ อิเม
โข ภิกฺขเว จตฺตาโร สมณพฺราหฺมณานํ อุปกฺกิเลสา เยหิ
อุปกฺกิเลเสหิ อุปกฺกิลิฏฺฐา เอเก สมณพฺราหฺมณา น ตปนฺติ น


ภาสนฺติ น วิโรจนฺตีติ อิทมโวจาวุโส ภควา อิทํ วตฺวาน
สุคโต อถาปรํ เอตทโวจ สตฺถา
ราคโทสปริกฺลิฏฺฐา เอเก สมณพฺราหฺมณา
อวิชฺชานีวุตา โปสา ปิยรูปาภินนฺทิโน
สุรํ ปิวนฺติ เมรยํ ปฏิเสวนฺติ เมถุนํ
รชตํ ชาตรูปญฺจ สาทิยนฺติ อวิทฺทสู
มิจฺฉาชีเวน ชีวนฺติ เอเก สมณพฺราหฺมณา
เอเต อุปกฺกิเลสา วุตฺตา พุทฺเธนาทิจฺจพนฺธุนา
เยหิ อุปกฺกิเลเสหิ อุปกฺกิลิฏฺฐา เอเก สมณพฺราหฺมณา
น ตปนฺติ น ภาสนฺติ อสุทฺธา สรชา มิคา
อนฺธกาเรน โอนทฺธา ตณฺหาทาสา สเนตฺติกา
วฑฺเฒนฺติ กฏสึ โฆรํ อาทิยนฺติ ปุนพฺภวนฺติ
เอวํวาที กิราหํ อายสฺมนฺเต อุปาสเก สทฺเธ ปสนฺเน
อกฺโกสามิ ปริภาสามิ อปฺปสาทํ กโรมิ โยหํ อธมฺมํ
อธมฺโมติ วทามิ ธมฺมํ ธมฺโมติ วทามิ อวินยํ อวินโยติ
วทามิ วินยํ วินโยติ วทามิ
เอกมิทํ อาวุโส สมยํ ภควา ราชคเห วิหรติ เวฬุวเน
กลนฺทกนิวาเป เตน โข ปน สมเยน ราชนฺเตปุเร ราชปริสายํ




สนฺนิสินฺนานํ สนฺนิปติตานํ อยมนฺตรา กถา อุทปาทิ กปฺปติ
สมณานํ สกฺยปุตฺติยานํ ชาตรูปรชตํ สาทิยนฺติ สมณา
สกฺยปุตฺติยา ชาตรูปรชตํ ปฏิคฺคณฺหนฺติ สมณา สกฺยปุตฺติยา
ชาตรูปรชตนฺติ เตน โข ปนาวุโส สมเยน มณิจูฬโก คามณี
ตสฺสํ ปริสายํ นิสินฺนโก โหติ อถโข อาวุโส มณิจูฬโก
คามณี ตํ ปริสํ เอตทโวจ มา อยฺยา เอวํ อวจุตฺถ น
กปฺปติ สมณานํ สกฺยปุตฺติยานํ ชาตรูปรชตํ น สาทิยนฺติ สมณา
สกฺยปุตฺติยา ชาตรูปรชตํ นปฺปฏิคฺคณฺหนฺติ สมณา สกฺยปุตฺติยา
ชาตรูปรชตํ นิกฺขิตฺตมณิสุวณฺณา สมณา สกฺยปุตฺติยา
อเปตชาตรูปรชตาติ อสกฺขิ โข อาวุโส มณิจูฬโก คามณี ตํ
ปริสํ สญฺญาเปตุํ อถโข อาวุโส มณิจูฬโก คามณี ตํ ปริสํ
สญฺญาเปตฺวา เยน ภควา เตนุปสงฺกมิ อุปสงฺกมิตฺวา
ภควนฺตํ อภิวาเทตฺวา เอกมนฺตํ นิสีทิ เอกมนฺตํ นิสินฺโน โข
อาวุโส มณิจูฬโก คามณี ภควนฺตํ เอตทโวจ อิธ ภนฺเต
ราชนฺเตปุเร ราชปริสายํ สนฺนิสินฺนานํ สนฺนิปติตานํ อยมนฺตรา กถา
อุทปาทิ กปฺปติ สมณานํ สกฺยปุตฺติยานํ ชาตรูปรชตํ สาทิยนฺติ
สมณา สกฺยปุตฺติยา ชาตรูปรชตํ ปฏิคฺคณฺหนฺติ สมณา
สกฺยปุตฺติยา ชาตรูปรชตนฺติ เอวํ วุตฺเต อหํ ภนฺเต ตํ ปริสํ
เอตทโวจํ มา อยฺยา เอวํ อวจุตฺถ น กปฺปติ สมณานํ
สกฺยปุตฺติยานํ ชาตรูปรชตํ น สาทิยนฺติ สมณา สกฺยปุตฺติยา



ชาตรูปรชตํ นปฺปฏิคฺคณฺหนฺติ สมณา สกฺยปุตฺติยา ชาตรูปรชตํ
นิกฺขิตฺตมณิสุวณฺณา สมณา สกฺยปุตฺติยา อเปตชาตรูปรชตาติ
อสกฺขึ โข อหํ ภนฺเต ตํ ปริสํ สญฺญาเปตุํ กจฺจาหํ ภนฺเต
เอวํ พฺยากรมาโน วุตฺตวาที เจว ภควโต โหมิ น จ ภควนฺตํ
อภูเตน อพฺภาจิกฺขามิ ธมฺมสฺส จานุธมฺมํ พฺยากโรมิ น จ
โกจิ สหธมฺมิโก วาทานุวาโท คารยฺหํ ฐานํ อาคจฺฉตีติ ตคฺฆ
ตฺวํ คามณิ เอวํ พฺยากรมาโน วุตฺตวาที เจว เม โหสิ น
จ มํ อภูเตน อพฺภาจิกฺขสิ ธมฺมสฺส จานุธมฺมํ พฺยากโรสิ
น จ โกจิ สหธมฺมิโก วาทานุวาโท คารยฺหํ ฐานํ อาคจฺฉติ
น หิ คามณิ กปฺปติ สมณานํ สกฺยปุตฺติยานํ ชาตรูปรชตํ น
สาทิยนฺติ สมณา สกฺยปุตฺติยา ชาตรูปรชตํ นปฺปฏิคฺคณฺหนฺติ
สมณา สกฺยปุตฺติยา ชาตรูปรชตํ นิกฺขิตฺตมณิสุวณฺณา สมณา
สกฺยปุตฺติยา อเปตชาตรูปรชตา ยสฺส โข คามณิ ชาตรูปรชตํ
กปฺปติ ปญฺจปิ กามคุณา ตสฺส กปฺปนฺติ ยสฺส ปญฺจ
กามคุณา กปฺปนฺติ เอกํเสเนตํ คามณิ ธาเรยฺยาสิ อสฺสมณธมฺโม
อสกฺยปุตฺติยธมฺโมติ อปิจาหํ คามณิ เอวํ วทามิ ติณํ
ติณตฺถิเกน ปริเยสิตพฺพํ ทารุํ ทารุตฺถิเกน ปริเยสิตพฺพํ สกฏํ
สกฏตฺถิเกน ปริเยสิตพฺพํ ปุริโส ปุริสตฺถิเกน ปริเยสิตพฺโพ น
เตฺววาหํ คามณิ เกนจิ ปริยาเยน ชาตรูปรชตํ สาทิตพฺพํ




ปริเยสิตพฺพนฺติ วทามีติ เอวํวาที กิราหํ อายสฺมนฺเต อุปาสเก
สทฺเธ ปสนฺเน อกฺโกสามิ ปริภาสามิ อปฺปสาทํ กโรมิ โยหํ
อธมฺมํ อธมฺโมติ วทามิ ธมฺมํ ธมฺโมติ วทามิ อวินยํ
อวินโยติ วทามิ วินยํ วินโยติ วทามิ
เอกมิทํ อาวุโส สมยํ ภควา ตตฺเถว ราชคเห
อายสฺมนฺตํ อุปนนฺทํ สกฺยปุตฺตํ อารพฺภ ชาตรูปรชตํ ปฏิกฺขิปิ
สิกฺขาปทญฺจ ปญฺญาเปสิ เอวํวาที กิราหํ อายสฺมนฺเต อุปาสเก
สทฺเธ ปสนฺเน อกฺโกสามิ ปริภาสามิ อปฺปสาทํ กโรมิ โยหํ
อธมฺมํ อธมฺโมติ วทามิ ธมฺมํ ธมฺโมติ วทามิ อวินยํ
อวินโยติ วทามิ วินยํ วินโยติ วทามีติ
เอวํ วุตฺเต เวสาลิกา อุปาสกา อายสฺมนฺตํ ยสํ กากณฺฑกปุตฺตํ
เอตทโวจุํ เอโก ว ภนฺเต อยฺโย ยโส กากณฺฑกปุตฺโต
สมโณ สกฺยปุตฺติโย สพฺเพ วิเม อสฺสมณา อสกฺยปุตฺติยา วสตุ
ภนฺเต อยฺโย ยโส กากณฺฑกปุตฺโต เวสาลิยํ มยํ อยฺยสฺส
ยสสฺส กากณฺฑกปุตฺตสฺส อุสฺสุกฺกํ กริสฺสาม
จีวรปิณฺฑปาตเสนาสนคิลานปจฺจยเภสชฺชปริกฺขารานนฺติ อถโข อายสฺมา ยโส
กากณฺฑกปุตฺโต เวสาลิเก อุปาสเก สญฺญาเปตฺวา อนุทูเตน
ภิกฺขุนา สทฺธึ อารามํ อคมาสิ
อถโข เวสาลิกา วชฺชิปุตฺตกา ภิกฺขู อนุทูตํ ภิกฺขุํ
ปุจฺฉึสุ ขมาปิตา อาวุโส ยเสน กากณฺฑกปุตฺเตน เวสาลิกา



อุปาสกาติ อุปาสเกหิ ปาปิกํ โน อาวุโส กตํ เอโก ว
ยโส กากณฺฑกปุตฺโต สมโณ สกฺยปุตฺติโย กโต สพฺเพ ว
มยํ อสฺสมณา อสกฺยปุตฺติยา กตาติ อถโข เวสาลิกา
วชฺชิปุตฺตกา ภิกฺขู อยํ อาวุโส ยโส กากณฺฑกปุตฺโต อเมฺหหิ
อสมฺมโต คิหีนํ ปกาเสสิ หนฺทสฺส มยํ อุกฺเขปนียกมฺมํ กโรมาติ
เต ตสฺส อุกฺเขปนียกมฺมํ กตฺตุกามา สนฺนิปตึสุ อถโข
อายสฺมา ยโส กากณฺฑกปุตฺโต เวหาสํ อพฺภุคฺคนฺตฺวา โกสมฺพิยํ
ปจฺจุฏฺฐาสิ อถโข อายสฺมา ยโส กากณฺฑกปุตฺโต
ปาเฐยฺยกานญฺจ อวนฺติทกฺขิณาปถกานญฺจ ภิกฺขูนํ สนฺติเก ทูตํ
ปาเหสิ อาคจฺฉนฺตุ อายสฺมนฺตา อิมํ อธิกรณํ อาทิยิสฺสาม ยาว
ปุเร อธมฺโม ทิปฺปติ ธมฺโม ปฏิพาหิยติ อวินโย ทิปฺปติ วินโย
ปฏิพาหิยติ ปุเร อธมฺมวาทิโน พลวนฺโต โหนฺติ ธมฺมวาทิโน
ทุพฺพลา โหนฺติ อวินยวาทิโน พลวนฺโต โหนฺติ วินยวาทิโน
ทุพฺพลา โหนฺตีติ
เตน โข ปน สมเยน อายสฺมา สมฺภูโต สาณวาสี
อโหคงฺเค ปพฺพเต ปฏิวสติ อถโข อายสฺมา ยโส
กากณฺฑกปุตฺโต เยน อโหคงฺโค ปพฺพโต เยนายสฺมา สมฺภูโต
สาณวาสี เตนุปสงฺกมิ อุปสงฺกมิตฺวา อายสฺมนฺตํ สมฺภูตํ



สาณวาสึ อภิวาเทตฺวา เอกมนฺตํ นิสีทิ เอกมนฺตํ นิสินฺโน
โข อายสฺมา ยโส กากณฺฑกปุตฺโต อายสฺมนฺตํ สมฺภูตํ สาณวาสึ
เอตทโวจ อิเม ภนฺเต เวสาลิกา วชฺชิปุตฺตกา ภิกฺขู เวสาลิยํ
ทส วตฺถูนิ ทีเปนฺติ กปฺปติ สิงฺคิโลณกปฺโป กปฺปติ ทฺวงฺคุลกปฺโป
กปฺปติ คามนฺตรกปฺโป กปฺปติ อาวาสกปฺโป กปฺปติ
อนุมติกปฺโป กปฺปติ อาจิณฺณกปฺโป กปฺปติ อมถิตกปฺโป
กปฺปติ ชโลคึ ปาตุํ กปฺปติ อทสกํ นิสีทนํ กปฺปติ ชาตรูปรชตนฺติ
หนฺท มยํ ภนฺเต อิมํ อธิกรณํ อาทิยาม ปุเร
อธมฺโม ทิปฺปติ ธมฺโม ปฏิพาหิยติ อวินโย ทิปฺปติ วินโย
ปฏิพาหิยติ ปุเร อธมฺมวาทิโน พลวนฺโต โหนฺติ ธมฺมวาทิโน
ทุพฺพลา โหนฺติ อวินยวาทิโน พลวนฺโต โหนฺติ วินยวาทิโน
ทุพฺพลา โหนฺตีติ เอวมาวุโสติ โข อายสฺมา สมฺภูโต สาณวาสี
อายสฺมโต ยสสฺส กากณฺฑกปุตฺตสฺส ปจฺจสฺโสสิ อถโข
สฏฺฐิมตฺตา ปาเฐยฺยกา ภิกฺขู สพฺเพ อารญฺญกา สพฺเพ ปิณฺฑปาติกา
สพฺเพ ปํสุกูลิกา สพฺเพ เตจีวริกา สพฺเพ ว อรหนฺโต อโหคงฺเค
ปพฺพเต สนฺนิปตึสุ อสีติมตฺตา อวนฺติทกฺขิณาปถกา ภิกฺขู
อปฺเปกจฺเจ อารญฺญกา อปฺเปกจฺเจ ปิณฺฑปาติกา อปฺเปกจฺเจ
ปํสุกูลิกา อปฺเปกจฺเจ เตจีวริกา สพฺเพ ว อรหนฺโต อโหคงฺเค
ปพฺพเต สนฺนิปตึสุ



อถโข เถรานํ ภิกฺขูนํ มนฺตยมานานํ เอตทโหสิ อิทํ
โข อธิกรณํ กกฺขฬญฺจ วาฬญฺจ กถํ นุ โข มยํ ปกฺขํ
ลเภยฺยาม เยน มยํ อิมสฺมึ อธิกรเณ พลวนฺตตรา อสฺสามาติ
เตน โข ปน สมเยน อายสฺมา เรวโต โสเรยฺเย ปฏิวสติ
พหุสฺสุโต อาคตาคโม ธมฺมธโร วินยธโร มาติกาธโร ปณฺฑิโต
วิยตฺโต เมธาวี ลชฺชี กุกฺกุจฺจโก สิกฺขากาโม อถโข เถรานํ
ภิกฺขูนํ เอตทโหสิ อยํ โข อายสฺมา เรวโต โสเรยฺเย ปฏิวสติ
พหุสฺสุโต อาคตาคโม ธมฺมธโร วินยธโร มาติกาธโร ปณฺฑิโต
วิยตฺโต เมธาวี ลชฺชี กุกฺกุจฺจโก สิกฺขากาโม สเจ มยํ
อายสฺมนฺตํ เรวตํ ปกฺขํ ลภิสฺสาม เอวํ มยํ อิมสฺมึ อธิกรเณ
พลวนฺตตรา อสฺสามาติ อสฺโสสิ โข อายสฺมา เรวโต
ทิพฺพาย โสตธาตุยา วิสุทฺธาย อติกฺกนฺตมานุสิกาย เถรานํ ภิกฺขูนํ
มนฺตยมานานํ สุตฺวานสฺส เอตทโหสิ อิทํ โข อธิกรณํ
กกฺขฬญฺจ วาฬญฺจ น โข เม ตํ ปฏิรูปํ โยหํ เอวรูเป
อธิกรเณ โอสกฺเกยฺยํ อิทานิ จ ปน เต ภิกฺขู อาคจฺฉิสฺสนฺติ
โสหํ เตหิ อากิณฺโณ น ผาสุํ วิหริสฺสามิ ยนฺนูนาหํ ปฏิกจฺเจว
คจฺเฉยฺยนฺติ อถโข อายสฺมา เรวโต โสเรยฺยา สงฺกสฺสํ
อคมาสิ อถโข เถรา ภิกฺขู โสเรยฺยํ คนฺตฺวา ปุจฺฉึสุ กหํ
อายสฺมา เรวโตติ เต เอวมาหํสุ เอสายสฺมา เรวโต



สงฺกสฺสํ คโตติ อถโข อายสฺมา เรวโต สงฺกสฺสา กณฺณกุชฺชํ
อคมาสิ อถโข เถรา ภิกฺขู สงฺกสฺสํ คนฺตฺวา ปุจฺฉึสุ กหํ
อายสฺมา เรวโตติ เต เอวมาหํสุ เอสายสฺมา เรวโต
กณฺณกุชฺชํ คโตติ อถโข อายสฺมา เรวโต กณฺณกุชฺชา
อุทุมฺพรํ อคมาสิ อถโข เถรา ภิกฺขู กณฺณกุชฺชํ คนฺตฺวา
ปุจฺฉึสุ กหํ อายสฺมา เรวโตติ เต เอวมาหํสุ เอสายสฺมา
เรวโต อุทุมฺพรํ คโตติ อถโข อายสฺมา เรวโต อุทุมฺพรา
อคฺคฬปุรํ อคมาสิ อถโข เถรา ภิกฺขู อุทุมฺพรํ คนฺตฺวา
ปุจฺฉึสุ กหํ อายสฺมา เรวโตติ เต เอวมาหํสุ เอสายสฺมา
เรวโต อคฺคฬปุรํ คโตติ อถโข อายสฺมา เรวโต อคฺคฬปุรา
สหชาตึ อคมาสิ อถโข เถรา ภิกฺขู อคฺคฬปุรํ คนฺตฺวา
ปุจฺฉึสุ กหํ อายสฺมา เรวโตติ เต เอวมาหํสุ เอสายสฺมา
เรวโต สหชาตึ คโตติ อถโข เถรา ภิกฺขู อายสฺมนฺตํ
เรวตํ สหชาติยา สมฺภาเวสุํ
อถโข อายสฺมา สมฺภูโต สาณวาสี อายสฺมนฺตํ ยสํ
กากณฺฑกปุตฺตํ เอตทโวจ อยํ อาวุโส อายสฺมา เรวโต
พหุสฺสุโต อาคตาคโม ธมฺมธโร วินยธโร มาติกาธโร ปณฺฑิโต
วิยตฺโต เมธาวี ลชฺชี กุกฺกุจฺจโก สิกฺขากาโม สเจ มยํ
อายสฺมนฺตํ เรวตํ ปญฺหํ ปุจฺฉิสฺสาม ปฏิพโล อายสฺมา เรวโต
เอเกเนว ปเญฺหน สกลมฺปิ รตฺตึ วีตินาเมตุํ อิทานิ จ ปนายสฺมา



เรวโต อนฺเตวาสึ สรภาณกํ ภิกฺขุํ อชฺเฌสิสฺสติ โส ตฺวํ ตสฺส
ภิกฺขุโน สรภญฺญปริโยสาเน อายสฺมนฺตํ เรวตํ อุปสงฺกมิตฺวา
อิมานิ ทส วตฺถูนิ ปุจฺเฉยฺยาสีติ เอวํ ภนฺเตติ โข อายสฺมา
ยโส กากณฺฑกปุตฺโต อายสฺมโต สมฺภูตสฺส สาณวาสิสฺส
ปจฺจสฺโสสิ อถโข อายสฺมา เรวโต อนฺเตวาสึ สรภาณกํ ภิกฺขุํ
อชฺเฌสิ อถโข อายสฺมา ยโส กากณฺฑกปุตฺโต ตสฺส
ภิกฺขุโน สรภญฺญปริโยสาเน เยนายสฺมา เรวโต เตนุปสงฺกมิ
อุปสงฺกมิตฺวา อายสฺมนฺตํ เรวตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข อายสฺมา ยโส กากณฺฑกปุตฺโต อายสฺมนฺตํ
เรวตํ เอตทโวจ กปฺปติ ภนฺเต สิงฺคิโลณกปฺโปติ โก โส
อาวุโส สิงฺคิโลณกปฺโปติ กปฺปติ ภนฺเต สิงฺคินา โลณํ
ปริหริตุํ ยตฺถ อโลณิกํ ภวิสฺสติ ตตฺถ ปริภุญฺชิสฺสามีติ
นาวุโส กปฺปตีติ กปฺปติ ภนฺเต ทฺวงฺคุลกปฺโปติ โก โส
อาวุโส ทฺวงฺคุลกปฺโปติ กปฺปติ ภนฺเต ทฺวงฺคุลาย ฉายาย
วีติวตฺตาย วิกาเล โภชนํ ภุญฺชิตุนฺติ นาวุโส กปฺปตีติ
กปฺปติ ภนฺเต คามนฺตรกปฺโปติ โก โส อาวุโส คามนฺตรกปฺโปติ
กปฺปติ ภนฺเต อิทานิ คามนฺตรํ คมิสฺสามีติ ภุตฺตาวินา
ปวาริเตน อนติริตฺตํ โภชนํ ภุญฺชิตุนฺติ นาวุโส กปฺปตีติ
กปฺปติ ภนฺเต อาวาสกปฺโปติ โก โส อาวุโส อาวาสกปฺโปติ
กปฺปติ ภนฺเต สมฺพหุลา อาวาสา สมานสีมา นานูโปสถํ กาตุนฺติ



นาวุโส กปฺปตีติ กปฺปติ ภนฺเต อนุมติกปฺโปติ โก โส
อาวุโส อนุมติกปฺโปติ กปฺปติ ภนฺเต วคฺเคน สงฺเฆน กมฺมํ
กาตุํ อาคเต ภิกฺขู อนุมาเนสฺสามาติ นาวุโส กปฺปตีติ
กปฺปติ ภนฺเต อาจิณฺณกปฺโปติ โก โส อาวุโส อาจิณฺณกปฺโปติ
กปฺปติ ภนฺเต อิทํ เม อุปชฺฌาเยน อชฺฌาจิณฺณํ
อิทํ เม อาจริเยน อชฺฌาจิณฺณนฺติ อชฺฌาจริตุนฺติ อาจิณฺณกปฺโป
โข อาวุโส เอกจฺโจ กปฺปติ เอกจฺโจ น กปฺปตีติ
กปฺปติ ภนฺเต อมถิตกปฺโปติ โก โส อาวุโส อมถิตกปฺโปติ
กปฺปติ ภนฺเต ยํ ตํ ขีรํ ขีรภาวํ วิชหิตํ อสมฺปตฺตํ ทธิภาวํ
ภุตฺตาวินา ปวาริเตน อนติริตฺตํ ปาตุนฺติ นาวุโส กปฺปตีติ
กปฺปติ ภนฺเต ชโลคึ ปาตุนฺติ กา สา อาวุโส ชโลคีติ
กปฺปติ ภนฺเต ยา สา สุรา อสุตา อสมฺปตฺตา มชฺชภาวํ สา
ปาตุนฺติ นาวุโส กปฺปตีติ กปฺปติ ภนฺเต อทสกํ
นิสีทนนฺติ นาวุโส กปฺปตีติ กปฺปติ ภนฺเต ชาตรูปรชตนฺติ
นาวุโส กปฺปตีติ อิเม ภนฺเต เวสาลิกา วชฺชิปุตฺตกา ภิกฺขู
เวสาลิยํ อิมานิ ทส วตฺถูนิ ทีเปนฺติ หนฺท มยํ ภนฺเต อิมํ
อธิกรณํ อาทิยาม ปุเร อธมฺโม ทิปฺปติ ธมฺโม ปฏิพาหิยติ




อวินโย ทิปฺปติ วินโย ปฏิพาหิยติ ปุเร อธมฺมวาทิโน พลวนฺโต
โหนฺติ ธมฺมวาทิโน ทุพฺพลา โหนฺติ อวินยวาทิโน พลวนฺโต
โหนฺติ วินยวาทิโน ทุพฺพลา โหนฺตีติ เอวมาวุโสติ โข อายสฺมา
เรวโต อายสฺมโต ยสสฺส กากณฺฑกปุตฺตสฺส ปจฺจสฺโสสิ
ปฐมภาณวารํ
อสฺโสสุํ โข เวสาลิกา วชฺชิปุตฺตกา ภิกฺขู ยโส
กิร กากณฺฑกปุตฺโต อิมํ อธิกรณํ อาทิยิตุกาโม ปกฺขํ ปริเยสติ
ลภติ จ กิร ปกฺขนฺติ อถโข เวสาลิกานํ วชฺชิปุตฺตกานํ
ภิกฺขูนํ เอตทโหสิ อิทํ โข อธิกรณํ กกฺขฬญฺจ วาฬญฺจ กํ
นุ โข มยํ ปกฺขํ ลเภยฺยาม เยน มยํ อิมสฺมึ อธิกรเณ
พลวนฺตตรา อสฺสามาติ อถโข เวสาลิกานํ วชฺชิปุตฺตกานํ
ภิกฺขูนํ เอตทโหสิ อยํ โข อายสฺมา เรวโต พหุสฺสุโต
อาคตาคโม ธมฺมธโร วินยธโร มาติกาธโร ปณฺฑิโต วิยตฺโต
เมธาวี ลชฺชี กุกฺกุจฺจโก สิกฺขากาโม สเจ มยํ อายสฺมนฺตํ
เรวตํ ปกฺขํ ลเภยฺยาม เอวํ มยํ อิมสฺมึ อธิกรเณ พลวนฺตตรา
อสฺสามาติ อถโข เวสาลิกา วชฺชิปุตฺตกา ภิกฺขู ปหูตํ
สามณกํ ปริกฺขารํ ปฏิยาเทสุํ ปตฺตมฺปิ จีวรมฺปิ นิสีทนมฺปิ
สูจิฆรมฺปิ กายพนฺธนมฺปิ ปริสฺสาวนมฺปิ ธมกรกมฺปิ อถโข
เวสาลิกา วชฺชิปุตฺตกา ภิกฺขู ตํ สามณกํ ปริกฺขารํ อาทาย
นาวาย สหชาตึ อุชฺชวึสุ นาวาย ปจฺโจโรหิตฺวา อญฺญตรสฺมึ



รุกฺขมูเล ภตฺตวิสฺสคฺคํ กโรนฺติ
อถโข อายสฺมโต สาฬฺหสฺส รโหคตสฺส ปฏิสลฺลีนสฺส
เอวํ เจตโส ปริวิตกฺโก อุทปาทิ เก นุ โข ธมฺมวาทิโน
ปาจีนกา วา ภิกฺขู ปาเฐยฺยกา วาติ อถโข อายสฺมโต สาฬฺหสฺส
ธมฺมญฺจ วินยญฺจ ปจฺจเวกฺขนฺตสฺส เอตทโหสิ อธมฺมวาทิโน
ปาจีนกา ภิกฺขู ธมฺมวาทิโน ปาเฐยฺยกา ภิกฺขูติ อถโข
อญฺญตรา สุทฺธาวาสกายิกา เทวตา อายสฺมโต สาฬฺหสฺส เจตสา
เจโตปริวิตกฺกมญฺญาย เสยฺยถาปิ นาม พลวา ปุริโส สมฺมิญฺชิตํ
วา พาหํ ปสาเรยฺย ปสาริตํ วา พาหํ สมฺมิญฺเชยฺย เอวเมว
สุทฺธาวาเสสุ เทเวสุ อนฺตรหิตา อายสฺมโต สาฬฺหสฺส สมฺมุเข
ปาตุรโหสิ อถโข สา เทวตา อายสฺมนฺตํ สาฬฺหํ เอตทโวจ
สาธุ สาธุ ภนฺเต สาฬฺห อธมฺมวาทิโน ปาจีนกา ภิกฺขู ธมฺมวาทิโน
ปาเฐยฺยกา ภิกฺขู เตนหิ ภนฺเต สาฬฺห ยถา ธมฺโม ตถา
ติฏฺฐาหีติ ปุพฺเพจาหํ เทวเต เอตรหิ จ ยถา ธมฺโม ตถา
ฐิโต อปิจาหํ น ตาว ทิฏฺฐึ อาวิกโรมิ อปฺเปวนาม มํ
อิมสฺมึ อธิกรเณ สมฺมนฺเนยฺยาติ
อถโข เวสาลิกา วชฺชิปุตฺตกา ภิกฺขู ตํ สามณกํ
ปริกฺขารํ อาทาย เยนายสฺมา เรวโต เตนุปสงฺกมึสุ อุปสงฺกมิตฺวา
อายสฺมนฺตํ เรวตํ เอตทโวจุํ ปฏิคฺคณฺหาตุ ภนฺเต เถโร




สามณกํ ปริกฺขารํ ปตฺตมฺปิ จีวรมฺปิ นิสีทนมฺปิ สูจิฆรมฺปิ
กายพนฺธนมฺปิ ปริสฺสาวนมฺปิ ธมกรกมฺปีติ อลํ อาวุโส ปริปุณฺณํ
เม ติจีวรนฺติ น อิจฺฉิ ปฏิคฺคเหตุํ เตน โข ปน สมเยน
อุตฺตโร นาม ภิกฺขุ วีสติวสฺโส อายสฺมโต เรวตสฺส อุปฏฺฐาโก
โหติ อถโข เวสาลิกา วชฺชิปุตฺตกา ภิกฺขู เยนายสฺมา
อุตฺตโร เตนุปสงฺกมึสุ อุปสงฺกมิตฺวา อายสฺมนฺตํ อุตฺตรํ
เอตทโวจุํ ปฏิคฺคณฺหาตุ อายสฺมา อุตฺตโร สามณกํ ปริกฺขารํ
ปตฺตมฺปิ จีวรมฺปิ นิสีทนมฺปิ สูจิฆรมฺปิ กายพนฺธนมฺปิ ปริสฺสาวนมฺปิ
ธมกรกมฺปีติ อลํ อาวุโส ปริปุณฺณํ เม ติจีวรนฺติ น
อิจฺฉิ ปฏิคฺคเหตุํ มนุสฺสา โข อาวุโส อุตฺตร ภควโต สามณกํ
ปริกฺขารํ อุปนาเมนฺติ สเจ ภควา ปฏิคฺคณฺหาติ เตเนว เต
อตฺตมนา โหนฺติ โน เจ ภควา ปฏิคฺคณฺหาติ อายสฺมโต
จ อานนฺทสฺส อุปนาเมนฺติ ปฏิคฺคณฺหาตุ ภนฺเต เถโร สามณกํ
ปริกฺขารํ ยถา ภควตา ปฏิคฺคหิโต เอวเมว โส ภวิสฺสตีติ
ปฏิคฺคณฺหาตายสฺมา อุตฺตโร สามณกํ ปริกฺขารํ ยถา เถเรน
ปฏิคฺคหิโต เอวเมว โส ภวิสฺสตีติ อถโข อายสฺมา อุตฺตโร
เวสาลิเกหิ วชฺชิปุตฺตเกหิ ภิกฺขูหิ นิปฺปีฬิยมาโน เอกํ จีวรํ อคฺคเหสิ
วเทยฺยาถ อาวุโส เยน อตฺโถติ เอตฺตกํ อายสฺมา อุตฺตโร




เถรํ วเทตุ เอตฺตกํ ภนฺเต เถโร สงฺฆมชฺเฌ วเทตุ ปุรตฺถิเมสุ
ชนปเทสุ พุทฺธา ภควนฺโต อุปฺปชฺชนฺติ ธมฺมวาทิโน ปาจีนกา
ภิกฺขู อธมฺมวาทิโน ปาเฐยฺยกา ภิกฺขูติ เอวมาวุโสติ โข
อายสฺมา อุตฺตโร เวสาลิกานํ วชฺชิปุตฺตกานํ ภิกฺขูนํ ปฏิสฺสุตฺวา
เยนายสฺมา เรวโต เตนุปสงฺกมิ อุปสงฺกมิตฺวา อายสฺมนฺตํ
เรวตํ เอตทโวจ เอตฺตกํ ภนฺเต เถโร สงฺฆมชฺเฌ วเทตุ
ปุรตฺถิเมสุ ชนปเทสุ พุทฺธา ภควนฺโต อุปฺปชฺชนฺติ ธมฺมวาทิโน
ปาจีนกา ภิกฺขู อธมฺมวาทิโน ปาเฐยฺยกา ภิกฺขูติ อธมฺเม
มํ ตฺวํ ภิกฺขุ นิโยเชสีติ เถโร อายสฺมนฺตํ อุตฺตรํ ปณาเมสิ
อถโข เวสาลิกา วชฺชิปุตฺตกา ภิกฺขู อายสฺมนฺตํ อุตฺตรํ เอตทโวจุํ
กึ อาวุโส อุตฺตร เถโร อาหาติ ปาปิกํ โน อาวุโส กตํ
อธมฺเม มํ ตฺวํ ภิกฺขุ นิโยเชสีติ เถโร มํ ปณาเมสีติ นนุ
ตฺวํ อาวุโส อุตฺตร วุฑฺโฒ วีสติวสฺโสสีติ อามาวุโส อปิจ
มยํ ครุนิสฺสยํ คณฺหามาติ
อถโข สงฺโฆ ตํ อธิกรณํ วินิจฺฉินิตุกาโม สนฺนิปติ
อถโข อายสฺมา เรวโต สงฺฆํ ญาเปสิ สุณาตุ เม อาวุโส
สงฺโฆ สเจ มยํ อิมํ อธิกรณํ อิธ วูปสเมสฺสาม สิยาปิ
มูลาทายกา ภิกฺขู ปุนกฺกมฺมาย อุกฺโกเฏยฺยุํ ยทิ สงฺฆสฺส
ปตฺตกลฺลํ ยตฺเถวิมํ อธิกรณํ สมุปฺปนฺนํ สงฺโฆ ตตฺเถวิมํ




อธิกรณํ วูปสเมยฺยาติ อถโข เถรา ภิกฺขู เวสาลึ อคมํสุ ตํ
อธิกรณํ วินิจฺฉินิตุกามา เตน โข ปน สมเยน สพฺพกามี
นาม ปฐพฺยา สงฺฆตฺเถโร วีสวสฺสสติโก อุปสมฺปทาย อายสฺมโต
อานนฺทสฺส สทฺธิวิหาริโก เวสาลิยํ ปฏิวสติ อถโข อายสฺมา
เรวโต อายสฺมนฺตํ สมฺภูตํ สาณวาสึ เอตทโวจ อหํ อาวุโส
ยสฺมึ วิหาเร สพฺพกามี เถโร วิหรติ ตํ วิหารํ อุปคจฺฉามิ
โส ตฺวํ กาลสฺเสว อายสฺมนฺตํ สพฺพกามึ อุปสงฺกมิตฺวา อิมานิ
ทส วตฺถูนิ ปุจฺเฉยฺยาสีติ เอวํ ภนฺเตติ โข อายสฺมา สมฺภูโต
สาณวาสี อายสฺมโต เรวตสฺส ปจฺจสฺโสสิ อถโข อายสฺมา
เรวโต ยสฺมึ วิหาเร สพฺพกามี เถโร วิหรติ ตํ วิหารํ อุปคญฺฉิ
คพฺเภ อายสฺมโต สพฺพกามิสฺส เสนาสนํ ปญฺญตฺตํ โหติ
คพฺภปมุเข อายสฺมโต เรวตสฺส อถโข อายสฺมา เรวโต
อยํ เถโร มหลฺลโก น นิปชฺชตีติ น เสยฺยํ กปฺเปติ อายสฺมา
สพฺพกามี อยํ ภิกฺขุ อาคนฺตุโก กิลนฺโต น นิปชฺชตีติ น
เสยฺยํ กปฺเปสิ
อถโข อายสฺมา สพฺพกามี รตฺติยา ปจฺจูสสมยํ ปจฺจุฏฺฐาย
อายสฺมนฺตํ เรวตํ เอตทโวจ กตเมน ตฺวํ ภุมฺมิ วิหาเรน
เอตรหิ พหุลํ วิหรสีติ เมตฺตาวิหาเรน โข อหํ ภนฺเต เอตรหิ
พหุลํ วิหรามีติ กุลฺลกวิหาเรน กิร ตฺวํ ภุมฺมิ เอตรหิ พหุลํ



วิหรสิ กุลฺลกวิหาโร เหโส ภุมฺมิ ยทิทํ เมตฺตาติ ปุพฺเพปิ
เม ภนฺเต คิหิภูตสฺส อาจิณฺณา เมตฺตา เตนาหํ เอตรหิปิ
เมตฺตาวิหาเรน พหุลํ วิหรามิ อปิจ มยา จิรปฺปตฺตํ อรหตฺตํ
เถโร ปน ภนฺเต กตเมน วิหาเรน เอตรหิ พหุลํ วิหรตีติ
สุญฺญตาวิหาเรน โข อหํ ภุมฺมิ เอตรหิ พหุลํ วิหรามีติ
มหาปุริสวิหาเรน กิร ภนฺเต เถโร เอตรหิ พหุลํ วิหรติ มหาปุริสวิหาโร
เอโส ภนฺเต ยทิทํ สุญฺญตาติ ปุพฺเพปิ เม ภุมฺมิ
คิหิภูตสฺส อาจิณฺณา สุญฺญตา เตนาหํ เอตรหิปิ สุญฺญตาวิหาเรน
พหุลํ วิหรามิ อปิจ มยา จิรปฺปตฺตํ อรหตฺตนฺติ
อยญฺจรหิ เถรานํ ภิกฺขูนํ อนฺตรา กถา วิปฺปกตา
อถายสฺมา สมฺภูโต สาณวาสี อนุปฺปตฺโต โหติ อถโข
อายสฺมา สมฺภูโต สาณวาสี เยนายสฺมา สพฺพกามี เตนุปสงฺกมิ
อุปสงฺกมิตฺวา อายสฺมนฺตํ สพฺพกามึ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข อายสฺมา สมฺภูโต สาณวาสี อายสฺมนฺตํ
สพฺพกามึ เอตทโวจ อิเม ภนฺเต เวสาลิกา วชฺชิปุตฺตกา ภิกฺขู
เวสาลิยํ ทส วตฺถูนิ ทีเปนฺติ กปฺปติ สิงฺคิโลณกปฺโป กปฺปติ
ทฺวงฺคุลกปฺโป กปฺปติ คามนฺตรกปฺโป กปฺปติ อาวาสกปฺโป
กปฺปติ อนุมติกปฺโป กปฺปติ อาจิณฺณกปฺโป กปฺปติ



อมถิตกปฺโป กปฺปติ ชโลคึ ปาตุํ กปฺปติ อทสกํ นิสีทนํ กปฺปติ
ชาตรูปรชตนฺติ เถเรน ภนฺเต อุปชฺฌายสฺส มูเล พหุ ธมฺโม
จ วินโย จ ปริยตฺโต เถรสฺส ภนฺเต ธมฺมญฺจ วินยญฺจ
ปจฺจเวกฺขนฺตสฺส กถํ โหติ เก นุ โข ธมฺมวาทิโน ปาจีนกา
วา ภิกฺขู ปาเฐยฺยกา วาติ ตยาปิ โข อาวุโส อุปชฺฌายสฺส
มูเล พหุ ธมฺโม จ วินโย จ ปริยตฺโต ตุยฺหํ ปน อาวุโส
ธมฺมญฺจ วินยญฺจ ปจฺจเวกฺขนฺตสฺส กถํ โหติ เก นุ โข
ธมฺมวาทิโน ปาจีนกา วา ภิกฺขู ปาเฐยฺยกา วาติ มยฺหํ
โข ภนฺเต ธมฺมญฺจ วินยญฺจ ปจฺจเวกฺขนฺตสฺส เอวํ โหติ
อธมฺมวาทิโน ปาจีนกา ภิกฺขู ธมฺมวาทิโน ปาเฐยฺยกา ภิกฺขูติ
อปิจาหํ น ตาว ทิฏฺฐึ อาวิกโรมิ อปฺเปวนาม มํ อิมสฺมึ
อธิกรเณ สมฺมนฺเนยฺยาติ มยฺหํปิ โข อาวุโส ธมฺมญฺจ วินยญฺจ
ปจฺจเวกฺขนฺตสฺส เอวํ โหติ อธมฺมวาทิโน ปาจีนกา ภิกฺขู
ธมฺมวาทิโน ปาเฐยฺยกา ภิกฺขูติ อปิจาหํ น ตาว ทิฏฺฐึ
อาวิกโรมิ อปฺเปวนาม มํ อิมสฺมึ อธิกรเณ สมฺมนฺเนยฺยาติ
อถโข สงฺโฆ ตํ อธิกรณํ วินิจฺฉินิตุกาโม สนฺนิปติ
ตสฺมึ โข ปน อธิกรเณ วินิจฺฉิยมาเน อนนฺตานิ เจว ภสฺสานิ
ชายนฺติ น เจกสฺส ภาสิตสฺส อตฺโถ วิญฺญายติ อถโข
อายสฺมา เรวโต สงฺฆํ ญาเปสิ สุณาตุ เม ภนฺเต สงฺโฆ



อมฺหากํ อิมสฺมึ อธิกรเณ วินิจฺฉิยมาเน อนนฺตานิ เจว ภสฺสานิ
ชายนฺติ น เจกสฺส ภาสิตสฺส อตฺโถ วิญฺญายติ ยทิ
สงฺฆสฺส ปตฺตกลฺลํ สงฺโฆ อิมํ อธิกรณํ อุพฺพาหิกาย วูปสเมยฺย
สงฺโฆ จตฺตาโร ปาจีนเก ภิกฺขู จตฺตาโร ปาเฐยฺยเก ภิกฺขู
อุจฺจินิ ปาจีนกานํ ภิกฺขูนํ อายสฺมนฺตญฺจ สพฺพกามึ อายสฺมนฺตญฺจ
สาฬฺหํ อายสฺมนฺตญฺจ อุชฺชโสภิตํ อายสฺมนฺตญฺจ วาสภคามิกํ
ปาเฐยฺยกานํ ภิกฺขูนํ อายสฺมนฺตญฺจ เรวตํ อายสฺมนฺตญฺจ สมฺภูตํ
สาณวาสึ อายสฺมนฺตญฺจ ยสํ กากณฺฑกปุตฺตํ อายสฺมนฺตญฺจ
สุมนนฺติ อถโข อายสฺมา เรวโต สงฺฆํ ญาเปสิ สุณาตุ เม ภนฺเต
สงฺโฆ อมฺหากํ อิมสฺมึ อธิกรเณ วินิจฺฉิยมาเน อนนฺตานิ เจว
ภสฺสานิ ชายนฺติ น เจกสฺส ภาสิตสฺส อตฺโถ วิญฺญายติ ยทิ
สงฺฆสฺส ปตฺตกลฺลํ สงฺโฆ จตฺตาโร ปาจีนเก ภิกฺขู จตฺตาโร
ปาเฐยฺยเก ภิกฺขู สมฺมนฺเนยฺย อุพฺพาหิกาย อิมํ อธิกรณํ วูปสเมตุํ
เอสา ญตฺติ สุณาตุ เม ภนฺเต สงฺโฆ อมฺหากํ อิมสฺมึ
อธิกรเณ วินิจฺฉิยมาเน อนนฺตานิ เจว ภสฺสานิ ชายนฺติ น
เจกสฺส ภาสิตสฺส อตฺโถ วิญฺญายติ สงฺโฆ จตฺตาโร ปาจีนเก
ภิกฺขู จตฺตาโร ปาเฐยฺยเก ภิกฺขู สมฺมนฺนติ อุพฺพาหิกาย อิมํ
อธิกรณํ วูปสเมตุํ ยสฺสายสฺมโต ขมติ จตุนฺนํ ปาจีนกานํ
จตุนฺนํ ปาเฐยฺยกานํ ภิกฺขูนํ สมฺมติ อุพฺพาหิกาย อิมํ อธิกรณํ



วูปสเมตุํ โส ตุณฺหสฺส ยสฺส นกฺขมติ โส ภาเสยฺย
สมฺมตา สงฺเฆน จตฺตาโร ปาจีนกา ภิกฺขู จตฺตาโร ปาเฐยฺยกา
ภิกฺขู อุพฺพาหิกาย อิมํ อธิกรณํ วูปสเมตุํ ขมติ สงฺฆสฺส
ตสฺมา ตุณฺหี เอวเมตํ ธารยามีติ
เตน โข ปน สมเยน อชิโต นาม ภิกฺขุ ทสวสฺโส
สงฺฆสฺส ปาติโมกฺขุทฺเทสโก โหติ อถโข สงฺโฆ อายสฺมนฺตํปิ
อชิตํ สมฺมนฺนติ เถรานํ ภิกฺขูนํ อาสนปญฺญาปกํ อถโข เถรานํ
ภิกฺขูนํ เอตทโหสิ กตฺถ นุ โข มยํ อิมํ อธิกรณํ วูปสเมยฺยามาติ
อถโข เถรานํ ภิกฺขูนํ เอตทโหสิ อยํ โข
วาลิการาโม รมณีโย อปฺปสทฺโท อปฺปนิคฺโฆโส ยนฺนูน มยํ
วาลิการาเม อิมํ อธิกรณํ วูปสเมยฺยามาติ อถโข เถรา ภิกฺขู
วาลิการามํ อคมํสุ ตํ อธิกรณํ วินิจฺฉินิตุกามา
อถโข อายสฺมา เรวโต สงฺฆํ ญาเปสิ สุณาตุ เม
ภนฺเต สงฺโฆ ยทิ สงฺฆสฺส ปตฺตกลฺลํ อหํ อายสฺมนฺตํ สพฺพกามึ
วินยํ ปุจฺเฉยฺยนฺติ อายสฺมา สพฺพกามี สงฺฆํ ญาเปสิ สุณาตุ
เม อาวุโส สงฺโฆ ยทิ สงฺฆสฺส ปตฺตกลฺลํ อหํ เรวเตน
วินยํ ปุฏฺโฐ วิสฺสชฺเชยฺยนฺติ
อถโข อายสฺมา เรวโต อายสฺมนฺตํ สพฺพกามึ เอตทโวจ
กปฺปติ ภนฺเต สิงฺคิโลณกปฺโปติ โก โส อาวุโส สิงฺคิโลณกปฺโปติ
กปฺปติ ภนฺเต สิงฺคินา โลณํ ปริหริตุํ ยตฺถ อโลณิกํ



ภวิสฺสติ ตตฺถ ปริภุญฺชิสฺสามีติ นาวุโส กปฺปตีติ กตฺถ
ปฏิกฺขิตฺตนฺติ สาวตฺถิยา สุตฺตวิภงฺเคติ กึ อาปชฺชตีติ
สนฺนิธิการกโภชเน ปาจิตฺติยนฺติ สุณาตุ เม ภนฺเต สงฺโฆ
อิทํ ปฐมํ วตฺถุํ สงฺเฆน วินิจฺฉิตํ อิติปีทํ วตฺถุํ อุทฺธมฺมํ
อุพฺพินยํ อปคตสตฺถุสาสนํ อิทํ ปฐมํ สลากํ นิกฺขิปามิ
กปฺปติ ภนฺเต ทฺวงฺคุลกปฺโปติ โก โส อาวุโส
ทฺวงฺคุลกปฺโปติ กปฺปติ ภนฺเต ทฺวงฺคุลาย ฉายาย วีติวตฺตาย
วิกาเล โภชนํ ภุญฺชิตุนฺติ นาวุโส กปฺปตีติ กตฺถ ปฏิกฺขิตฺตนฺติ
ราชคเห สุตฺตวิภงฺเคติ กึ อาปชฺชตีติ วิกาลโภชเน
ปาจิตฺติยนฺติ สุณาตุ เม ภนฺเต สงฺโฆ อิทํ ทุติยํ วตฺถุํ
สงฺเฆน วินิจฺฉิตํ อิติปีทํ วตฺถุํ อุทฺธมฺมํ อุพฺพินยํ อปคตสตฺถุสาสนํ
อิทํ ทุติยํ สลากํ นิกฺขิปามิ
กปฺปติ ภนฺเต คามนฺตรกปฺโปติ โก โส อาวุโส
คามนฺตรกปฺโปติ กปฺปติ ภนฺเต อิทานิ คามนฺตรํ คมิสฺสามีติ
ภุตฺตาวินา ปวาริเตน อนติริตฺตํ โภชนํ ภุญฺชิตุนฺติ นาวุโส
กปฺปตีติ กตฺถ ปฏิกฺขิตฺตนฺติ สาวตฺถิยา สุตฺตวิภงฺเคติ
กึ อาปชฺชตีติ อนติริตฺตโภชเน ปาจิตฺติยนฺติ สุณาตุ เม
ภนฺเต สงฺโฆ อิทํ ตติยํ วตฺถุํ สงฺเฆน วินิจฺฉิตํ อิติปีทํ
วตฺถุํ อุทฺธมฺมํ อุพฺพินยํ อปคตสตฺถุสาสนํ อิทํ ตติยํ สลากํ
นิกฺขิปามิ



กปฺปติ ภนฺเต อาวาสกปฺโปติ โก โส อาวุโส
อาวาสกปฺโปติ กปฺปติ ภนฺเต สมฺพหุลา อาวาสา สมานสีมา
นานูโปสถํ กาตุนฺติ นาวุโส กปฺปตีติ กตฺถ ปฏิกฺขิตฺตนฺติ
ราชคเห อุโปสถสํยุตฺเตติ กึ อาปชฺชตีติ วินยาติสาเร
ทุกฺกฏนฺติ สุณาตุ เม ภนฺเต สงฺโฆ อิทํ จตุตฺถํ วตฺถุํ
สงฺเฆน วินิจฺฉิตํ อิติปีทํ วตฺถุํ อุทฺธมฺมํ อุพฺพินยํ อปคตสตฺถุสาสนํ
อิทํ จตุตฺถํ สลากํ นิกฺขิปามิ
กปฺปติ ภนฺเต อนุมติกปฺโปติ โก โส อาวุโส
อนุมติกปฺโปติ กปฺเปติ ภนฺเต วคฺเคน สงฺเฆน กมฺมํ กาตุํ
อาคเต ภิกฺขู อนุมาเนสฺสามาติ นาวุโส กปฺปตีติ กตฺถ
ปฏิกฺขิตฺตนฺติ จมฺเปยฺยเก วินยวตฺถุสฺมินฺติ กึ อาปชฺชตีติ
วินยาติสาเร ทุกฺกฏนฺติ สุณาตุ เม ภนฺเต สงฺโฆ อิทํ ปญฺจมํ
วตฺถุํ สงฺเฆน วินิจฺฉิตํ อิติปีทํ วตฺถุํ อุทฺธมฺมํ อุพฺพินยํ อปคตสตฺถุสาสนํ
อิทํ ปญฺจมํ สลากํ นิกฺขิปามิ
กปฺปติ ภนฺเต อาจิณฺณกปฺโปติ โก โส อาวุโส
อาจิณฺณกปฺโปติ กปฺปติ ภนฺเต อิทํ เม อุปชฺฌาเยน
อชฺฌาจิณฺณํ อิทํ เม อาจริเยน อชฺฌาจิณฺณนฺติ อชฺฌาจริตุนฺติ
อาจิณฺณกปฺโป โข อาวุโส เอกจฺโจ กปฺปติ เอกจฺโจ น
กปฺปตีติ สุณาตุ เม ภนฺเต สงฺโฆ อิทํ ฉฏฺฐํ วตฺถุํ สงฺเฆน



วินิจฺฉิตํ อิติปีทํ วตฺถุํ อุทฺธมฺมํ อุพฺพินยํ อปคตสตฺถุสาสนํ
อิทํ ฉฏฺฐํ สลากํ นิกฺขิปามิ
กปฺปติ ภนฺเต อมถิตกปฺโปติ โก โส อาวุโส
อมถิตกปฺโปติ กปฺปติ ภนฺเต ยํ ตํ ขีรํ ขีรภาวํ วิชหิตํ
อสมฺปตฺตํ ทธิภาวํ ภุตฺตาวินา ปวาริเตน อนติริตฺตํ ปาตุนฺติ
นาวุโส กปฺปตีติ กตฺถ ปฏิกฺขิตฺตนฺติ สาวตฺถิยา สุตฺตวิภงฺเคติ
กึ อาปชฺชตีติ อนติริตฺตโภชเน ปาจิตฺติยนฺติ สุณาตุ เม
ภนฺเต สงฺโฆ อิทํ สตฺตมํ วตฺถุํ สงฺเฆน วินิจฺฉิตํ อิติปีทํ
วตฺถุํ อุทฺธมฺมํ อุพฺพินยํ อปคตสตฺถุสาสนํ อิทํ สตฺตมํ สลากํ
นิกฺขิปามิ
กปฺปติ ภนฺเต ชโลคึ ปาตุนฺติ กา สา อาวุโส
ชโลคีติ กปฺปติ ภนฺเต ยา สา สุรา อสุตา อสมฺปตฺตา
มชฺชภาวํ สา ปาตุนฺติ นาวุโส กปฺปตีติ กตฺถ ปฏิกฺขิตฺตนฺติ
โกสมฺพิยา สุตฺตวิภงฺเคติ กึ อาปชฺชตีติ สุราเมรยปาเน
ปาจิตฺติยนฺติ สุณาตุ เม ภนฺเต สงฺโฆ อิทํ อฏฺฐมํ วตฺถุํ
สงฺเฆน วินิจฺฉิตํ อิติปีทํ วตฺถุํ อุทฺธมฺมํ อุพฺพินยํ อปคตสตฺถุสาสนํ
อิทํ อฏฺฐมํ สลากํ นิกฺขิปามิ
กปฺปติ ภนฺเต อทสกํ นิสีทนนฺติ นาวุโส กปฺปตีติ
กตฺถ ปฏิกฺขิตฺตนฺติ สาวตฺถิยา สุตฺตวิภงฺเคติ กึ อาปชฺชตีติ
เฉทนเก ปาจิตฺติยนฺติ สุณาตุ เม ภนฺเต สงฺโฆ อิทํ นวมํ



วตฺถุํ สงฺเฆน วินิจฺฉิตํ อิติปิทํ วตฺถุํ อุทฺธมฺมํ อุพฺพินยํ
อปคตสตฺถุสาสนํ อิทํ นวมํ สลากํ นิกฺขิปามิ
กปฺปติ ภนฺเต ชาตรูปรชตนฺติ นาวุโส กปฺปตีติ
กตฺถ ปฏิกฺขิตฺตนฺติ ราชคเห สุตฺตวิภงฺเคติ กึ อาปชฺชตีติ
ชาตรูปรชตปฺปฏิคฺคหเณ ปาจิตฺติยนฺติ สุณาตุ เม ภนฺเต สงฺโฆ
อิทํ ทสมํ วตฺถุํ สงฺเฆน วินิจฺฉิตํ อิติปีทํ วตฺถุํ อุทฺธมฺมํ
อุพฺพินยํ อปคตสตฺถุสาสนํ อิทํ ทสมํ สลากํ นิกฺขิปามิ
สุณาตุ เม ภนฺเต สงฺโฆ อิมานิ ทส วตฺถูนิ สงฺเฆน
วินิจฺฉิตานิ อิติปีมานิ ทส วตฺถูนิ อุทฺธมฺมานิ อุพฺพินยานิ
อปคตสตฺถุสาสนานีติ
นีหตเมตํ อาวุโส อธิกรณํ สนฺตํ วูปสนฺตํ สุวูปสนฺตํ
อปิจ มํ ตฺวํ อาวุโส สงฺฆมชฺเฌปิ อิมานิ ทส วตฺถูนิ ปุจฺเฉยฺยาสิ
เตสํ ภิกฺขูนํ สญฺญตฺติยาติ อถโข อายสฺมา เรวโต อายสฺมนฺตํ
สพฺพกามึ สงฺฆมชฺเฌปิ อิมานิ ทส วตฺถูนิ ปุจฺฉิ ปุฏฺโฐ
ปุฏฺโฐ อายสฺมา สพฺพกามี วิสฺสชฺเชสิ
อิมาย โข ปน วินยสงฺคีติยา สตฺต ภิกฺขุสตานิ อนูนานิ
อนธิกานิ อเหสุํ ตสฺมายํ วินยสงฺคีติ สตฺตสติกาติ วุจฺจตีติ
สตฺตสติกกฺขนฺธกํ นิฏฺฐิตํ ทฺวาทสมํ
อิมมฺหิ ขนฺธเก วตฺถู ปญฺจวีสติ



ตสฺสุทฺทานํ
ทส วตฺถูนิ ปูเรตฺวา กมฺมํ ทูเตน ปาวิสิ
จตฺตาโร ปุน รูปญฺจ โกสมฺพิ จ ปาเฐยฺยโก
มคฺโค โสเรยฺยํ สงฺกสฺสํ กณฺณกุชฺชํ อุทุมฺพรํ
สหชาติ จ มชฺเฌสิ อสฺโสสิ กํ นุ โข มยํ
ปตฺตนาวาย อุชฺชวิ ทูรโตปิ อุทามสฺส
ทารุณํ สงฺโฆ จ เวสาลิ เมตฺตา สงฺโฆ อุพฺพาหิกาติ
จุลฺลวคฺโค สมตฺโต



