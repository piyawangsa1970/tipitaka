
สุตฺตนฺตปิฏเก สํยุตฺตนิกายสฺส
ตติโย ภาโค

ขนฺธวารวคฺโค
นโม ตสฺส ภควโต อรหโต สมฺมาสมฺพุทฺธสฺส
ขนฺธสํยุตฺตํ

มูลปณฺณาสเก นกุลปิตวคฺโค ปฐโม
เอวมฺเม สุตํ เอกํ สมยํ ภควา ภคฺเคสุ วิหรติ
สสสุมารคิเร เภสกฬาวเน มิคทาเย เป อถ โข นกุลปิตา
คหปติ เยน ภควา เตนุปสงฺกมิ อุปสงฺกมิตฺวา ภควนฺตํ
อภิวาเทตฺวา เอกมนฺตํ นิสีทิ เอกมนฺตํ นิสินฺโน โข นกุลปิตา
คหปติ ภควนฺตํ เอตทโวจ อหมสฺมิ ภนฺเต ชิณฺโณ วุฑฺโฒ
มหลฺลโก อทฺธคโต วโยอนุปฺปตฺโต อาตุรกาโย อภิกฺขณาตงฺโก
อนิจฺจทสฺสาวี โข ปนาหํ ภนฺเต ภควโต มโนภาวนียานญฺจ ภิกฺขูนํ
โอวทตุ มํ ภนฺเต ภควา อนุสาสตุ มํ ภนฺเต ภควา ยํ มม
อสฺส ทีฆรตฺตํ หิตาย สุขายาติ เอวเมตํ คหปติ เอวเมตํ
คหปติ อาตุโร หายํ คหปติ กาโย อณฺฑภูโต ปริโยนทฺโธ



โย หิ คหปติ อิมํ กายํ ปริหรนฺโต มุหุตฺตํปิ อาโรคฺยํ ปฏิชาเนยฺย
กิมญฺญตฺร พาลฺยา ตสฺมา ติห เต คหปติ เอวํ สิกฺขิตพฺพํ
อาตุรกายสฺส เม สโต จิตฺตํ อนาตุรํ ภวิสฺสตีติ เอวํ หิ เต
คหปติ สิกฺขิตพฺพนฺติ
อถ โข นกุลปิตา คหปติ ภควโต ภาสิตํ อภินนฺทิตฺวา
อนุโมทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา
เยนายสฺมา สารีปุตฺโต เตนุปสงฺกมิ อุปสงฺกมิตฺวา อายสฺมนฺตํ
สารีปุตฺตํ อภิวาเทตฺวา เอกมนฺตํ นิสีทิ เอกมนฺตํ นิสินฺนํ โข
นกุลปิตรํ คหปตึ อายสฺมา สารีปุตฺโต เอตทโวจ วิปฺปสนฺนานิ
โข เต คหปติ อินฺทฺริยานิ ปริสุทฺโธ มุขวณฺโณ ปริโยทาโต
อลตฺถ โน อชฺช ภควโต สมฺมุขา ธมฺมึ กถํ สวนายาติ กิญฺหิ
โน สิยา ภนฺเต อิทานาหํ ภนฺเต ภควตา ธมฺมิยา กถาย อมเตน
อภิสิตฺโตติ ยถากถํ ปน ตฺวํ คหปติ ภควตา ธมฺมิยา กถาย
อมเตน อภิสิตฺโตติ อิธาหํ ภนฺเต เยน ภควา เตนุปสงฺกมึ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึ เอกมนฺตํ
นิสินฺโน โขหํ ภนฺเต ภควนฺตํ เอตทโวจํ อหมสฺมิ ภนฺเต
ชิณฺโณ วุฑฺโฒ มหลฺลโก อทฺธคโต วโยอนุปฺปตฺโต อาตุรกาโย
อภิกฺขณาตงฺโก อนิจฺจทสฺสาวี โข ปนาหํ ภนฺเต ภควโต
มโนภาวนียานญฺจ ภิกฺขูนํ โอวทตุ มํ ภนฺเต ภควา อนุสาสตุ มํ
ภนฺเต ภควา ยํ มม อสฺส ทีฆรตฺตํ หิตาย สุขายาติ เอวํ



วุตฺเต มํ ภนฺเต ภควา เอตทโวจ เอวเมตํ คหปติ เอวเมตํ
คหปติ อาตุโร หายํ คหปติ กาโย อณฺฑภูโต ปริโยนทฺโธ
โย หิ คหปติ อิมํ กายํ ปริหรนฺโต มุหุตฺตํปิ อาโรคฺยํ ปฏิชาเนยฺย
กิมญฺญตฺร พาลฺยา ตสฺมา ติห เต คหปติ เอวํ สิกฺขิตพฺพํ
อาตุรกายสฺส เม สโต จิตฺตํ อนาตุรํ ภวิสฺสตีติ เอวํ หิ เต
คหปติ สิกฺขิตพฺพนฺติ เอวํ ขฺวาหํ ภนฺเต ภควา ธมฺมิยา กถาย
อมเตน อภิสิตฺโตติ
น หิ ปน ตฺวํ คหปติ ปฏิภาสิ ภควนฺตํ อุตฺตรึ ปฏิปุจฺฉิตุํ
กิตฺตาวตา นุ โข ภนฺเต อาตุรกาโย เจว โหติ อาตุรจิตฺโต จ
กิตฺตาวตา จ ปน อาตุรกาโยปิ โข โหติ โน จ อาตุรจิตฺโตติ
ทูรโตปิ โข มยํ ภนฺเต อาคจฺเฉยฺยาม อายสฺมโต สารีปุตฺตสฺส
สนฺติเก เอตสฺส ภาสิตสฺส อตฺถมญฺญาตุํ สาธุ วตายสฺมนฺตํ
เยว สารีปุตฺตํ ปฏิภาตุ เอตสฺส ภาสิตสฺส อตฺโถติ เตนหิ
คหปติ สุณาหิ สาธุกํ มนสิกโรหิ ภาสิสฺสามีติ เอวํ ภนฺเตติ
โข นกุลปิตา คหปติ อายสฺมโต สารีปุตฺตสฺส ปจฺจสฺโสสิ
อายสฺมา สารีปุตฺโต เอตทโวจ
กถญฺจ คหปติ อาตุรกาโย เจว โหติ อาตุรจิตฺโต จ
อิธ คหปติ อสฺสุตวา ปุถุชฺชโน อริยานํ อทสฺสาวี อริยธมฺมสฺส
อโกวิโท อริยธมฺเม อวินีโต สปฺปุริสานํ อทสฺสาวี สปฺปุริสธมฺมสฺส
อโกวิโท สปฺปุริสธมฺเม อวินีโต รูปํ อตฺตโต สมนุปสฺสติ



รูปวนฺตํ วา อตฺตานํ อตฺตนิ วา รูปํ รูปสฺมึ วา อตฺตานํ
อหํ รูปํ มม รูปนฺติ ปริยุฏฺฐฏฺฐายี โหติ ตสฺส อหํ
รูปํ มม รูปนฺติ ปริยุฏฺฐฏฺฐายิโน ตํ รูปํ วิปริณมติ อญฺญถา
โหติ ตสฺส รูปวิปริณามญฺญถาภาวา อุปฺปชฺชนฺติ
โสกปริเทวทุกฺขโทมนสฺสุปายาสา เวทนํ อตฺตโต สมนุปสฺสติ เวทนาวนฺตํ
วา อตฺตานํ อตฺตนิ วา เวทนํ เวทนาย วา อตฺตานํ อหํ
เวทนา มม เวทนาติ ปริยุฏฺฐฏฺฐายี โหติ ตสฺส อหํ เวทนา
มม เวทนาติ ปริยุฏฺฐฏฺฐายิโน สา เวทนา วิปริณมติ อญฺญถา
โหติ ตสฺส เวทนา วิปริณามญฺญถาภาวา อุปฺปชฺชนฺติ
โสกปริเทวทุกฺขโทมนสฺสุปายาสา สญฺญํ อตฺตโต สมนุปสฺสติ สญฺญาวนฺตํ
วา อตฺตานํ อตฺตนิ วา สญฺญํ สญฺญาย วา อตฺตานํ
อหํ สญฺญา มม สญฺญาติ ปริยุฏฺฐฏฺฐายี โหติ ตสฺส อหํ
สญฺญา มม สญฺญาติ ปริยุฏฺฐฏฺฐายิโน สา สญฺญา วิปริณมติ
อญฺญถา โหติ ตสฺส สญฺญาวิปริณามญฺญถาภาวา อุปฺปชฺชนฺติ
โสกปริเทวทุกฺขโทมนสฺสุปายาสา สงฺขาเร อตฺตโต สมนุปสฺสติ
สงฺขารวนฺตํ วา อตฺตานํ อตฺตนิ วา สงฺขาเร สงฺขาเรสุ วา
อตฺตานํ อหํ สงฺขารา มม สงฺขาราติ ปริยุฏฺฐฏฺฐายี โหติ
ตสฺส อหํ สงฺขารา มม สงฺขาราติ ปริยุฏฺฐฏฺฐายิโน เต สงฺขารา




วิปริณมนฺติ อญฺญถา โหติ ตสฺส สงฺขารานํ วิปริณามญฺญถาภาวา
อุปฺปชฺชนฺติ โสกปริเทวทุกฺขโทมนสฺสุปายาสา วิญฺญาณํ
อตฺตโต สมนุปสฺสติ วิญฺญาณวนฺตํ วา อตฺตานํ อตฺตนิ วา
วิญฺญาณํ วิญฺญาณสฺมึ วา อตฺตานํ อหํ วิญฺญาณํ มม
วิญฺญาณนฺติ ปริยุฏฺฐฏฺฐายี โหติ ตสฺส อหํ วิญฺญาณํ มม
วิญฺญาณนฺติ ปริยุฏฺฐฏฺฐายิโน ตํ วิญฺญาณํ วิปริณมติ อญฺญถา
โหติ ตสฺส วิญฺญาณวิปริณามญฺญถาภาวา อุปฺปชฺชนฺติ
โสกปริเทวทุกฺขโทมนสฺสุปายาสา เอวํ โข คหปติ อาตุรกาโย เจว
โหติ อาตุรจิตฺโต จ
กถญฺจ คหปติ อาตุรกาโยปิ โข โหติ โน จ อาตุรจิตฺโต
อิธ คหปติ สุตวา อริยสาวโก อริยานํ ทสฺสาวี อริยธมฺมสฺส โกวิโท
อริยธมฺเม สุวินีโต สปฺปุริสานํ ทสฺสาวี สปฺปุริสธมฺมสฺส โกวิโท
สปฺปุริสธมฺเม สุวินีโต น รูปํ อตฺตโต สมนุปสฺสติ น รูปวนฺตํ
วา อตฺตานํ น อตฺตนิ วา รูปํ น รูปสฺมึ วา อตฺตานํ อหํ
รูปํ มม รูปนฺติ น ปริยุฏฺฐฏฺฐายี โหติ ตสฺส อหํ รูปํ
มม รูปนฺติ อปริยุฏฺฐฏฺฐายิโน ตํ รูปํ วิปริณมติ อญฺญถา
โหติ ตสฺส รูปวิปริณามญฺญถาภาวา นุปฺปชฺชนฺติ
โสกปริเทวทุกฺขโทมนสฺสุปายาสา น เวทนํ อตฺตโต สมนุปสฺสติ น
เวทนาวนฺตํ วา อตฺตานํ น อตฺตนิ วา เวทนํ น เวทนาย วา



อตฺตานํ อหํ เวทนา มม เวทนาติ น ปริยุฏฺฐฏฺฐายี โหติ
ตสฺส อหํ เวทนา มม เวทนาติ อปริยุฏฺฐฏฺฐายิโน สา เวทนา
วิปริณมติ อญฺญถา โหติ ตสฺส เวทนาวิปริณามญฺญถาภาวา
นุปฺปชฺชนฺติ โสกปริเทวทุกฺขโทมนสฺสุปายาสา น สญฺญํ อตฺตโต
สมนุปสฺสติ น สญฺญาวนฺตํ วา อตฺตานํ น อตฺตนิ วา สญฺญํ
น สญฺญาย วา อตฺตานํ อหํ สญฺญา มม สญฺญาติ น
ปริยุฏฺฐฏฺฐายี โหติ ตสฺส อหํ สญฺญา มม สญฺญาติ
อปริยุฏฺฐฏฺฐายิโน สา สญฺญา วิปริณมติ อญฺญถา โหติ ตสฺส
สญฺญาวิปริณามญฺญถาภาวา นุปฺปชฺชนฺติ โสกปริเทวทุกฺขโทมนสฺสุปายาสา
น สงฺขาเร อตฺตโต สมนุปสฺสติ น สงฺขารวนฺตํ วา
อตฺตานํ น อตฺตนิ วา สงฺขาเร น สงฺขาเรสุ วา อตฺตานํ
อหํ สงฺขารา มม สงฺขาราติ น ปริยุฏฺฐฏฺฐายี โหติ ตสฺส
อหํ สงฺขารา มม สงฺขาราติ อปริยุฏฺฐฏฺฐายิโน เต สงฺขารา
วิปริณมนฺติ อญฺญถา โหนฺติ ตสฺส สงฺขารานํ วิปริณามญฺญถาภาวา
นุปฺปชฺชนฺติ โสกปริเทวทุกฺขโทมนสฺสุปายาสา น วิญฺญาณํ
อตฺตโต สมนุปสฺสติ น วิญฺญาณวนฺตํ วา อตฺตานํ น อตฺตนิ
วา วิญฺญาณํ น วิญฺญาณสฺมึ วา อตฺตานํ อหํ วิญฺญาณํ มม
วิญฺญาณนฺติ น ปริยุฏฺฐฏฺฐายี โหติ ตสฺส อหํ วิญฺญาณํ มม
วิญฺญาณนฺติ อปริยุฏฺฐฏฺฐายิโน ตํ วิญฺญาณํ วิปริณมติ อญฺญถา



โหติ ตสฺส วิญฺญาณวิปริณามญฺญถาภาวา นุปฺปชฺชนฺติ
โสกปริเทวทุกฺขโทมนสฺสุปายาสา เอวํ โข คหปติ อาตุรกาโยปิ
โข โหติ โน จ อาตุรจิตฺโตติ
อิทมโวจ อายสฺมา สารีปุตฺโต อตฺตมโน นกุลปิตา คหปติ
อายสฺมโต สารีปุตฺตสฺส ภาสิตํ อภินนฺทีติ
เอวมฺเม สุตํ เอกํ สมยํ ภควา สกฺเกสุ วิหรติ
เทวทหํ นาม สกฺยานํ นิคโม
อถ โข สมฺพหุลา ปจฺฉาภูมคามิกา ภิกฺขู เยน ภควา เตนุปสงฺกมึสุ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุ
เอกมนฺตํ นิสินฺนา โข เต ภิกฺขู ภควนฺตํ เอตทโวจุํ อิจฺฉาม
มยํ ภนฺเต ปจฺฉาภูมํ ชนปทํ คนฺตุํ ปจฺฉาภูเม ชนปเท นิวาสํ
กปฺเปตุนฺติ อปโลกิโต ปน โว ภิกฺขเว สารีปุตฺโตติ น โข
โน ภนฺเต อปโลกิโต อายสฺมา สารีปุตฺโตติ อปโลเกถ ภิกฺขเว
สารีปุตฺตํ สารีปุตฺโต ภิกฺขเว ปณฺฑิโต ภิกฺขูนํ อนุคฺคาหโก
สพฺรหฺมจารีนนฺติ เอวํ ภนฺเตติ โข เต ภิกฺขู ภควโต ปจฺจสฺโสสุํ
เตน โข ปน สมเยน อายสฺมา สารีปุตฺโต ภควโต
อวิทูเร อญฺญตรสฺมึ เอลคลาคุมฺเพ นิสินฺโน โหติ อถ โข เต
ภิกฺขู ภควโต ภาสิตํ อภินนฺทิตฺวา อนุโมทิตฺวา อุฏฺฐายาสนา ภควนฺตํ
อภิวาเทตฺวา ปทกฺขิณํ กตฺวา เยนายสฺมา สารีปุตฺโต เตนุปสงฺกมึสุ
อุปสงฺกมิตฺวา อายสฺมตา สารีปุตฺเตน สทฺธึ สมฺโมทึสุ สมฺโมทนียํ


กถํ สาราณียํ วีติสาเรตฺวา เอกมนฺตํ นิสีทึสุ เอกมนฺตํ นิสินฺนา
โข เต ภิกฺขู อายสฺมนฺตํ สารีปุตฺตํ เอตทโวจุํ อิจฺฉาม มยํ
อาวุโส สารีปุตฺต ปจฺฉาภูมํ ชนปทํ คนฺตุํ ปจฺฉาภูเม ชนปเท
นิวาสํ กปฺเปตุนฺติ อปโลกิโต โน สตฺถาติ สนฺติ หาวุโส
นานาเวรชฺชคตํ ภิกฺขุํ ปญฺหํ ปุจฺฉิตาโร ขตฺติยปณฺฑิตาปิ
พฺราหฺมณปณฺฑิตาปิ คหปติปณฺฑิตาปิ สมณปณฺฑิตาปิ ปณฺฑิตา หาวุโส
มนุสฺสา วีมํสกา กึวาทายสฺมนฺตานํ สตฺถา กิมกฺขายีติ กจฺจิ
โว อายสฺมนฺตานํ ธมฺมา สุสฺสุตา สุคฺคหิตา สุมนสิกตา สูปธาริตา
สุปฺปฏิวิทฺธา ปญฺญาย ยถา พฺยากรมานา อายสฺมนฺโต วุตฺตวาทิโน
เจว ภควโต อสฺสถ น จ ภควนฺตํ อภูเตน อพฺภาจิกฺเขยฺยาถ
ธมฺมสฺส จานุธมฺมํ พฺยากเรยฺยาถ น จ โกจิ สหธมฺมิโก
วาทานุปาโต คารยฺหํ ฐานํ อาคจฺเฉยฺยาติ ทูรโตปิ โข มยํ
อาวุโส อาคจฺเฉยฺยาม อายสฺมโต สารีปุตฺตสฺส สนฺติเก เอตสฺส
ภาสิตสฺส อตฺถมญฺญาตุํ สาธุ วตายสฺมนฺตํ เยว สารีปุตฺตํ
ปฏิภาตุ เอตสฺส ภาสิตสฺส อตฺโถติ
เตนหาวุโส สุณาถ สาธุกํ มนสิกโรถ ภาสิสฺสามีติ
เอวมาวุโสติ โข เต ภิกฺขู อายสฺมโต สารีปุตฺตสฺส ปจฺจสฺโสสุํ
อายสฺมา สารีปุตฺโต เอตทโวจ สนฺติ หาวุโส นานาเวรชฺชคตํ
ภิกฺขุํ ปญฺหํ ปุจฺฉิตาโร ขตฺติยปณฺฑิตาปิ พฺราหฺมณปณฺฑิตาปิ
คหปติปณฺฑิตาปิ สมณปณฺฑิตาปิ ปณฺฑิตา หาวุโส มนุสฺสา




วีมํสกา กึวาทายสฺมนฺตานํ สตฺถา กิมกฺขายีติ เอวํ ปุฏฺฐา
ตุเมฺห อาวุโส เอวํ พฺยากเรยฺยาถ ฉนฺทราควินยกฺขายี โข โน
อาวุโส สตฺถาติ เอวํ พฺยากเตปิ โข อาวุโส อสฺสุ เยว อุตฺตรึ
ปญฺหํ ปุจฺฉิตาโร ขตฺติยปณฺฑิตาปิ พฺราหฺมณปณฺฑิตาปิ คหปติปณฺฑิตาปิ
สมณปณฺฑิตาปิ ปณฺฑิตา หาวุโส มนุสฺสา วีมํสกา
กิสฺมึ ปนายสฺมนฺตานํ ฉนฺทราควินยกฺขายี สตฺถาติ เอวํ ปุฏฺฐา
ตุเมฺห อาวุโส เอวํ พฺยากเรยฺยาถ รูเป โข อาวุโส
ฉนฺทราควินยกฺขายี สตฺถา เวทนาย สญฺญาย สงฺขาเรสุ
วิญฺญาเณ ฉนฺทราควินยกฺขายี สตฺถาติ เอวํ พฺยากเตปิ โข
อาวุโส อสฺสุ เยว อุตฺตรึ ปญฺหํ ปุจฺฉิตาโร ขตฺติยปณฺฑิตาปิ
พฺราหฺมณปณฺฑิตาปิ คหปติปณฺฑิตาปิ สมณปณฺฑิตาปิ ปณฺฑิตา
หาวุโส มนุสฺสา วีมํสกา กึ ปนายสฺมนฺตานํ อาทีนวํ ทิสฺวา รูเป
ฉนฺทราควินยกฺขายี สตฺถา เวทนาย สญฺญาย สงฺขาเรสุ
วิญฺญาเณ ฉนฺทราควินยกฺขายี สตฺถาติ เอวํ ปุฏฺฐา ตุเมฺห
อาวุโส เอวํ พฺยากเรยฺยาถ รูเป โข อาวุโส อวีตราคสฺส
อวีตฉนฺทสฺส อวีตเปมสฺส อวีตปิปาสสฺส อวีตปริฬาหสฺส อวีตตณฺหสฺส
ตสฺส รูปสฺส วิปริณามญฺญถาภาวา อุปฺปชฺชนฺติ
โสกปริเทวทุกฺขโทมนสฺสุปายาสา เวทนาย สญฺญาย สงฺขาเรสุ
อวีตราคสฺส เป อวีตตณฺหสฺส เตสํ สงฺขารานํ วิปริณามญฺญถาภาวา



อุปฺปชฺชนฺติ โสกปริเทวทุกฺขโทมนสฺสุปายาสา วิญฺญาเณ
อวีตราคสฺส อวีตฉนฺทสฺส อวีตเปมสฺส อวีตปิปาปสฺส อวีตปริฬาหสฺส
อวีตตณฺหสฺส ตสฺส วิญฺญาณสฺส วิปริณามญฺญถาภาวา
อุปฺปชฺชนฺติ โสกปริเทวทุกฺขโทมนสฺสุปายาสา อิทํ โข
โน อาวุโส อาทีนวํ ทิสฺวา รูเป ฉนฺทราควินยกฺขายี สตฺถา
เวทนาย สญฺญาย สงฺขาเรสุ วิญฺญาเณ ฉนฺทราควินยกฺขายี
สตฺถาติ เอวํ พฺยากเตปิ โข อาวุโส อสฺสุ เยว
อุตฺตรึ ปญฺหํ ปุจฺฉิตาโร ขตฺติยปณฺฑิตาปิ พฺราหฺมณปณฺฑิตาปิ
คหปติปณฺฑิตาปิ สมณปณฺฑิตาปิ ปณฺฑิตา หาวุโส มนุสฺสา
วีมํสกา กึ ปนายสฺมนฺตานํ อานิสํสํ ทิสฺวา รูเป ฉนฺทราควินยกฺขายี
สตฺถา เวทนาย สญฺญาย สงฺขาเรสุ วิญฺญาเณ
ฉนฺทราควินยกฺขายี สตฺถาติ เอวํ ปุฏฺฐา ตุเมฺห อาวุโส เอวํ
พฺยากเรยฺยาถ รูเป โข อาวุโส วีตราคสฺส วีตฉนฺทสฺส วีตเปมสฺส
วีตปิปาสสฺส วีตปริฬาหสฺส วีตตณฺหสฺส ตสฺส รูปสฺส วิปริณามญฺญถาภาวา
นุปฺปชฺชนฺติ โสกปริเทวทุกฺขโทมนสฺสุปายาสา
เวทนาย สญฺญาย สงฺขาเรสุ วีตราคสฺส วีตฉนฺทสฺส
วีตเปมสฺส วีตปิปาสสฺส วีตปริฬาหสฺส วีตตณฺหสฺส เตสํ สงฺขารานํ
วิปริณามญฺญถาภาวา นุปฺปชฺชนฺติ โสกปริเทวทุกฺขโทมนสฺสุปายาสา
วิญฺญาเณ วีตราคสฺส วีตฉนฺทสฺส วีตเปมสฺส วีตปิปาสสฺส
วีตปริฬาหสฺส วีตตณฺหสฺส ตสฺส วิญฺญาณสฺส วิปริณามญฺญถาภาวา



นุปฺปชฺชนฺติ โสกปริเทวทุกฺขโทมนสฺสุปายาสา อิทํ โข โน อาวุโส
อานิสํสํ ทิสฺวา รูเป ฉนฺทราควินยกฺขายี สตฺถา เวทนายํ
สญฺญาย สงฺขาเรสุ วิญฺญาเณ ฉนฺทราควินยกฺขายี สตฺถาติ
อกุสเล จาวุโส ธมฺเม อุปสมฺปชฺช วิหรโต ทิฏฺเฐ เจว
ธมฺเม สุโข วิหาโร อภวิสฺส อวิฆาโต อนุปายาโส อปริฬาโห
กายสฺส จ เภทา ปรํ มรณา สุคติ ปาฏิกงฺขา น ยิทํ ภควา
อกุสลานํ ธมฺมานํ ปหานํ วณฺเณยฺย ยสฺมา จ โข อาวุโส
อกุสเล ธมฺเม อุปสมฺปชฺช วิหรโต ทิฏฺเฐ เจว ธมฺเม ทุกฺโข
วิหาโร สวิฆาโต สอุปายาโส สปริฬาโห กายสฺส จ เภทา
ปรํ มรณา ทุคฺคติ ปาฏิกงฺขา ตสฺมา ภควา อกุสลานํ ธมฺมานํ
ปหานํ วณฺเณติ
กุสเล จาวุโส ธมฺเม อุปสมฺปชฺช วิหรโต ทิฏฺเฐ เจว
ธมฺเม ทุกฺโข วิหาโร อภวิสฺส สวิฆาโต สอุปายาโส สปริฬาโห
กายสฺส จ เภทา ปรํ มรณา ทุคฺคติ ปาฏิกงฺขา น ยิทํ ภควา
กุสลานํ ธมฺมานํ อุปสมฺปทํ วณฺเณยฺย ยสฺมา จ โข อาวุโส กุสเล
ธมฺเม อุปสมฺปชฺช วิหรโต ทิฏฺเฐ เจว ธมฺเม สุโข วิหาโร อวิฆาโต
อนุปายาโส อปริฬาโห กายสฺส จ เภทา ปรํ มรณา สุคติ
ปาฏิกงฺขา ตสฺมา ภควา กุสลานํ ธมฺมานํ อุปสมฺปทํ วณฺเณตีติ
อิทมโวจ อายสฺมา สารีปุตฺโต อตฺตมนา เต ภิกฺขู อายสฺมโต
สารีปุตฺตสฺส ภาสิตํ อภินนฺทุนฺติ



เอวมฺเม สุตํ เอกํ สมยํ อายสฺมา มหากจฺจาโน
อวนฺตีสุ วิหรติ กุรรฆเร ปปาเต ปพฺพเต อถ โข หลิทฺทิกานิ
คหปติ เยนายสฺมา มหากจฺจาโน เตนุปสงฺกมิ อุปสงฺกมิตฺวา
อายสฺมนฺตํ มหากจฺจานํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข หลิทฺทิกานิ คหปติ อายสฺมนฺตํ มหากจฺจานํ เอตทโวจ
วุตฺตมิทํ ภนฺเต ภควา อฏฺฐกวคฺคิเย มาคณฺฑิยปญฺเห
โอกํ ปหาย อนิเกตสารี
คาเม อกุพฺพํ มุนิ สนฺถวานิ
กาเมหิ ริตฺโต อปุรกฺขราโน
กถํ น วิคฺคยฺห ชเนน กยิราติ
อิมสฺส นุ โข ภนฺเต ภควา สงฺขิตฺเตน ภาสิตสฺส กถํ
วิตฺถาเรน อตฺโถ ทฏฺฐพฺโพติ
รูปธาตุ โข คหปติ วิญฺญาณสฺส โอโก
รูปธาตุราควินิพนฺธญฺจ ปน วิญฺญาณํ โอกสารีติ วุจฺจติ เวทนาธาตุ
โข คหปติ วิญฺญาณสฺส โอโก เวทนาธาตุราควินิพนฺธญฺจ
ปน วิญฺญาณํ โอกสารีติ วุจฺจติ สญฺญาธาตุ โข คหปติ
วิญฺญาณสฺส โอโก สญฺญาธาตุราควินิพนฺธญฺจ ปน วิญฺญาณํ
โอกสารีติ วุจฺจติ สงฺขารธาตุ โข คหปติ วิญฺญาณสฺส โอโก
สงฺขารธาตุราควินิพนฺธญฺจ ปน วิญฺญาณํ โอกสารีติ วุจฺจติ




เอวํ โข คหปติ โอกสารี โหติ
กถญฺจ คหปติ อโนกสารี โหติ รูปธาตุยา โข คหปติ
โย ฉนฺโท โย ราโค ยา นนฺทิ ยา ตณฺหา เย อุปายุปาทานา
เจตโส อธิฏฺฐานาภินิเวสานุสยา เต ตถาคตสฺส ปหีนา อุจฺฉินฺนมูลา
ตาลาวตฺถุกตา อนภาวงฺกตา อายตึ อนุปฺปาทธมฺมา ตสฺมา
ตถาคโต อโนกสารีติ วุจฺจติ เวทนาธาตุยา โข คหปติ
สญฺญาธาตุยา โข คหปติ สงฺขารธาตุยา โข คหปติ วิญฺญาณธาตุยา
โข คหปติ โย ฉนฺโท โย ราโค ยา นนฺทิ ยา ตณฺหา
เย อุปายุปาทานา เจตโส อธิฏฺฐานาภินิเวสานุสยา เต ตถาคตสฺส
ปหีนา อุจฺฉินฺนมูลา ตาลาวตฺถุกตา อนภาวงฺกตา อายตึ อนุปฺปาทธมฺมา
ตสฺมา ตถาคโต อโนกสารีติ วุจฺจติ เอวํ โข คหปติ
อโนกสารี โหติ
กถญฺจ คหปติ นิเกตสารี โหติ รูปนิมิตฺตนิเกตวิสารวินิพนฺธา
โข คหปติ นิเกตสารีติ วุจฺจติ สทฺทนิมิตฺต เป
คนฺธนิมิตฺต รสนิมิตฺต โผฏฺฐพฺพนิมิตฺต
ธมฺมนิมิตฺตนิเกตวิสารวินิพนฺธา โข คหปติ นิเกตสารีติ วุจฺจติ เอวํ โข
คหปติ นิเกตสารี โหติ
กถญฺจ คหปติ อนิเกตสารี โหติ รูปนิมิตฺตนิเกตวิสารวินิพนฺธา
โข คหปติ ตถาคตสฺส ปหีนา อุจฺฉินฺนมูลา ตาลาวตฺถุกตา
อนภาวงฺกตา อายตึ อนุปฺปาทธมฺมา ตสฺมา ตถาคโต อนิเกตสารีติ



วุจฺจติ สทฺทนิมิตฺต เป คนฺธนิมิตฺต รสนิมิตฺต
โผฏฺฐพฺพนิมิตฺต ธมฺมนิมิตฺตนิเกตวิสารวินิพนฺธา โข คหปติ
ตถาคตสฺส ปหีนา อุจฺฉินฺนมูลา ตาลาวตฺถุกตา อนภาวงฺกตา อายตึ
อนุปฺปาทธมฺมา ตสฺมา ตถาคโต อนิเกตสารีติ วุจฺจติ เอวํ
โข คหปติ อนิเกตสารี โหติ
กถญฺจ คหปติ คาเม สนฺถวชาโต โหติ อิธ คหปติ
เอกจฺโจ คิหีหิ สํสฏฺโฐ วิหรติ สหนนฺที สหโสกี สุขิเตสุ สุขิโต
ทุกฺขิเตสุ ทุกฺขิโต อุปฺปนฺเนสุ กิจฺจกรณีเยสุ อตฺตนา เตสุ โยคํ
อาปชฺชติ เอวํ โข คหปติ คาเม สนฺถวชาโต โหติ
กถญฺจ คหปติ คาเม น สนฺถวชาโต โหติ อิธ คหปติ
ภิกฺขุ คิหีหิ อสํสฏฺโฐ วิหรติ น สหนนฺที น สหโสกี น สุขิเตสุ
สุขิโต น ทุกฺขิเตสุ ทุกฺขิโต อุปฺปนฺเนสุ กิจฺจกรณีเยสุ น อตฺตนา
เตสุ โยคํ อาปชฺชติ เอวํ โข คหปติ คาเม น สนฺถวชาโต โหติ
กถญฺจ คหปติ กาเมหิ น ริตฺโต โหติ อิธ คหปติ
เอกจฺโจ กาเมสุ อวีตราโค โหติ อวีตฉนฺโท อวีตเปโม
อวีตปิปาโส อวีตปริฬาโห อวีตตณฺโห เอวํ โข คหปติ
กาเมหิ น ริตฺโต โหติ
กถญฺจ คหปติ กาเมหิ ริตฺโต โหติ อิธ คหปติ เอกจฺโจ
กาเมสุ วีตราโค โหติ วีตฉนฺโท วีตเปโม วีตปิปาโส วีตปริฬาโห



วีตตณฺโห เอวํ โข คหปติ กาเมหิ ริตฺโต โหติ
กถญฺจ คหปติ ปุรกฺขราโน โหติ อิธ คหปติ เอกจฺจสฺส
เอวํ โหติ เอวํรูโป สิยํ อนาคตมทฺธานํ เอวํเวทโน สิยํ
อนาคตมทฺธานํ เอวํสญฺโญ สิยํ อนาคตมทฺธานํ เอวํสงฺขาโร
สิยํ อนาคตมทฺธานํ เอวํวิญฺญาโณ สิยํ อนาคตมทฺธานนฺติ
เอวํ โข คหปติ ปุรกฺขราโน โหติ
กถญฺจ คหปติ อปุรกฺขราโน โหติ อิธ คหปติ เอกจฺจสฺส
น เอวํ โหติ เอวํรูโป สิยํ อนาคตมทฺธานํ เอวํเวทโน สิยํ
อนาคตมทฺธานํ เอวํสญฺโญ สิยํ อนาคตมทฺธานํ เอวํสงฺขาโร
สิยํ อนาคตมทฺธานํ เอวํวิญฺญาโณ สิยํ อนาคตมทฺธานนฺติ
เอวํ โข คหปติ อปุรกฺขราโน โหติ
กถญฺจ คหปติ กถํ วิคฺคยฺห ชเนน กตฺตา โหติ อิธ
คหปติ เอกจฺโจ เอวรูปึ กถํ กตฺตา โหติ น ตฺวํ อิมํ ธมฺมวินยํ
อาชานาสิ อหํ อิมํ ธมฺมวินยํ อาชานามิ กึ ตฺวํ อิมํ ธมฺมวินยํ
อาชานิสฺสสิ มิจฺฉาปฏิปนฺโน ตฺวมสิ อหมสฺมิ สมฺมาปฏิปนฺโน
ปุเร วจนียํ ปจฺฉา อวจ ปจฺฉา วจนียํ ปุเร อวจ สหิตมฺเม
อสหิตนฺเต อธิจิณฺณนฺเต วิปราวตฺตํ อาโรปิโต เต วาโท จร
วาทปฺปโมกฺขาย นิคฺคหิโตสิ นิพฺเพเธหิ วา สเจ ปโหสีติ
เอวํ โข คหปติ กถํ วิคฺคยฺห ชเนน กตฺตา โหติ



กถญฺจ คหปติ กถํ น วิคฺคยฺห ชเนน กตฺตา โหติ
อิธ คหปติ ภิกฺขุ น เอวรูปึ กถํ กตฺตา โหติ น ตฺวํ อิมํ
ธมฺมวินยํ อาชานาสิ อหํ อิมํ ธมฺมวินยํ อาชานามิ กึ ตฺวํ อิมํ
ธมฺมวินยํ อาชานิสฺสสิ มิจฺฉาปฏิปนฺโน ตฺวมสิ อหมสฺมิ สมฺมาปฏิปนฺโน
ปุเร วจนียํ ปจฺฉา อวจ ปจฺฉา วจนียํ ปุเร อวจ
สหิตมฺเม อสหิตนฺเต อธิจิณฺณนฺเต วิปราวตฺตํ อาโรปิโต เต
วาโท จร วาทปฺปโมกฺขาย นิคฺคหิโตสิ นิพฺเพเธหิ วา สเจ
ปโหสีติ เอวํ โข คหปติ กถํ น วิคฺคยฺห ชเนน กตฺตา โหติ
อิติ โข คหปติ ยนฺตํ วุตฺตํ ภควตา อฏฺฐกวคฺคิเย
มาคณฺฑิยปญฺเห
โอกํ ปหาย อนิเกตสารี
คาเม อกุพฺพํ มุนิ สนฺถวานิ
กาเมหิ ริตฺโต อปุรกฺขราโน
กถํ น วิคฺคยฺห ชเนน กยิราติ
อิมสฺส โข คหปติ ภควตา สงฺขิตฺเตน ภาสิตสฺส เอวํ วิตฺถาเรน
อตฺโถ ทฏฺฐพฺโพติ
เอวมฺเม สุตํ เอกํ สมยํ อายสฺมา มหากจฺจาโน อวนฺตีสุ
วิหรติ กุรรฆเร ปปาเต ปพฺพเต อถ โข หลิทฺทิกานิ คหปติ
เยนายสฺมา มหากจฺจาโน เตนุปสงฺกมิ อุปสงฺกมิตฺวา อายสฺมนฺตํ
มหากจฺจานํ อภิวาเทตฺวา เอกมนฺตํ นิสีทิ เอกมนฺตํ นิสินฺโน โข


หลิทฺทิกานิ คหปติ อายสฺมนฺตํ มหากจฺจานํ เอตทโวจ วุตฺตมิทํ
ภนฺเต ภควตา สกฺกปญฺเห เย เต สมณพฺราหฺมณา ตณฺหาสงฺขยวิมุตฺตา
เต อจฺจนฺตนิฏฺฐา อจฺจนฺตโยคกฺเขมิโน อจฺจนฺตพฺรหฺมจาริโน
อจฺจนฺตปริโยสานา เสฏฺฐา เทวมนุสฺสานนฺติ อิมสฺส
นุ โข ภนฺเต ภควตา สงฺขิตฺเตน ภาสิตสฺส กถํ วิตฺถาเรน อตฺโถ
ทฏฺฐพฺโพติ
รูปธาตุยา โข คหปติ โย ฉนฺโท โย ราโค ยา นนฺทิ
ยา ตณฺหา เย อุปายุปาทานา เจตโส อธิฏฺฐานาภินิเวสานุสยา
เตสํ ขยา วิราคา นิโรธา จาคา ปฏินิสฺสคฺคา จิตฺตํ สุวิมุตฺตนฺติ
วุจฺจติ เวทนาธาตุยา โข คหปติ เป สญฺญาธาตุยา โข
คหปติ สงฺขารธาตุยา โข คหปติ วิญฺญาณธาตุยา โข คหปติ
โย ฉนฺโท โย ราโค ยา นนฺทิ ยา ตณฺหา เย อุปายุปาทานา
เจตโส อธิฏฺฐานาภินิเวสานุสยา เตสํ ขยา วิราคา นิโรธา จาคา
ปฏินิสฺสคฺคา จิตฺตํ สุวิมุตฺตนฺติ วุจฺจติ อิติ โข คหปติ ยนฺตํ
วุตฺตํ ภควตา สกฺกปญฺเห เย เต สมณพฺราหฺมณา ตณฺหาสงฺขยวิมุตฺตา
เต อจฺจนฺตนิฏฺฐา อจฺจนฺตโยคกฺเขมิโน อจฺจนฺตพฺรหฺมจาริโน
อจฺจนฺตปริโยสานา เสฏฺฐา เทวมนุสฺสานนฺติ อิมสฺส
โข คหปติ ภควตา สงฺขิตฺเตน ภาสิตสฺส เอวํ วิตฺถาเรน อตฺโถ
ทฏฺฐพฺโพติ
เอวมฺเม สุตํ เอกํ สมยํ ภควา สาวตฺถิยํ วิหรติ


เชตวเน อนาถปิณฺฑิกสฺส อาราเม ตตฺร โข ภควา ภิกฺขู
อามนฺเตสิ ภิกฺขโวติ ภทนฺเตติ เต ภิกฺขู ภควโต ปจฺจสฺโสสุํ
ภควา เอตทโวจ สมาธึ ภิกฺขเว ภาเวถ สมาหิโต ภิกฺขเว
ภิกฺขุ ยถาภูตํ ปชานาติ กิญฺจ ยถาภูตํ ปชานาติ รูปสฺส
สมุทยญฺจ อตฺถงฺคมญฺจ เวทนาย สมุทยญฺจ อตฺถงฺคมญฺจ
สญฺญาย สมุทยญฺจ อตฺถงฺคมญฺจ สงฺขารานํ สมุทยญฺจ อตฺถงฺคมญฺจ
วิญฺญาณสฺส สมุทยญฺจ อตฺถงฺคมญฺจ
โก จ ภิกฺขเว รูปสฺส สมุทโย โก เวทนาย สมุทโย
โก สญฺญาย สมุทโย โก สงฺขารานํ สมุทโย โก วิญฺญาณสฺส
สมุทโย อิธ ภิกฺขเว อภินนฺทติ อภิวทติ อชฺโฌสาย ติฏฺฐติ
กิญฺจ อภินนฺทติ อภิวทติ อชฺโฌสาย ติฏฺฐติ รูปํ อภินนฺทติ
อภิวทติ อชฺโฌสาย ติฏฺฐติ ตสฺส รูปํ อภินนฺทโต อภิวทโต
อชฺโฌสาย ติฏฺฐโต อุปฺปชฺชติ นนฺทิ ยา รูเป นนฺทิ ตทุปาทานํ
ตสฺสุปาทานปจฺจยา ภโว ภวปจฺจยา ชาติ ชาติปจฺจยา ชรามรณํ
โสกปริเทวทุกฺขโทมนสฺสุปายาสา สมฺภวนฺติ เอวเมตสฺส
เกวลสฺส ทุกฺขกฺขนฺธสฺส สมุทโย โหติ เวทนํ อภินนฺทติ เป
สญฺญํ อภินนฺทติ เป สงฺขาเร อภินนฺทติ เป วิญฺญาณํ
อภินนฺทติ อภิวทติ อชฺโฌสาย ติฏฺฐติ ตสฺส วิญฺญาณํ อภินนฺทโต
อภิวทโต อชฺโฌสาย ติฏฺฐโต อุปฺปชฺชติ นนฺทิ ยา วิญฺญาเณ
นนฺทิ ตทุปาทานํ ตสฺสุปาทานปจฺจยา ภโว ภวปจฺจยา ชาติ




เป เอวเมตสฺส เกวลสฺส ทุกฺขกฺขนฺธสฺส สมุทโย โหติ อยํ
ภิกฺขเว รูปสฺส สมุทโย อยํ เวทนาย สมุทโย อยํ สญฺญาย
สมุทโย อยํ สงฺขารานํ สมุทโย อยํ วิญฺญาณสฺส สมุทโย
โก จ ภิกฺขเว รูปสฺส อตฺถงฺคโม โก เวทนาย
โก สญฺญาย โก สงฺขารานํ โก วิญฺญาณสฺส อตฺถงฺคโม
อิธ ภิกฺขเว นาภินนฺทติ นาภิวทติ นาชฺโฌสาย ติฏฺฐติ กิญฺจ
นาภินนฺทติ นาภิวทติ นาชฺโฌสาย ติฏฺฐติ รูปํ นาภินนฺทติ นาภิวทติ
นาชฺโฌสาย ติฏฺฐติ ตสฺส รูปํ อนภินนฺทโต อนภิวทโต อนชฺโฌสาย
ติฏฺฐโต ยา รูเป นนฺทิ สา นิรุชฺฌติ ตสฺส นนฺทินิโรธา อุปาทานนิโรโธ
อุปาทานนิโรธา ภวนิโรโธ เป เอวเมตสฺส เกวลสฺส
ทุกฺขกฺขนฺธสฺส นิโรโธ โหติ เวทนํ นาภินนฺทติ นาภิวทติ นาชฺโฌสาย
ติฏฺฐติ ตสฺส เวทนํ อนภินนฺทโต อนภิวทโต อนชฺโฌสาย
ติฏฺฐโต ยา เวทนาย นนฺทิ สา นิรุชฺฌติ ตสฺส นนฺทินิโรธา
อุปาทานนิโรโธ อุปาทานนิโรธา ภวนิโรโธ ภวนิโรธา ชาตินิโรโธ
เป เอวเมตสฺส เกวลสฺส ทุกฺขกฺขนฺธสฺส นิโรโธ โหติ
สญฺญํ นาภินนฺทติ เป สงฺขาเร นาภินนฺทติ นาภิวทติ นาชฺโฌสาย
ติฏฺฐติ ตสฺส สงฺขาเร อนภินนฺทโต อนภิวทโต อนชฺโฌสาย
ติฏฺฐโต ยา สงฺขาเรสุ นนฺทิ สา นิรุชฺฌติ ตสฺส นนฺทินิโรธา
อุปาทานนิโรโธ อุปาทานนิโรธา ภวนิโรโธ เป เอวเมตสฺส
เกวลสฺส ทุกฺขกฺขนฺธสฺส นิโรโธ โหติ วิญฺญาณํ นาภินนฺทติ


นาภิวทติ นาชฺโฌสาย ติฏฺฐติ ตสฺส วิญฺญาณํ อนภินนฺทโต
อนภิวทโต อนชฺโฌสาย ติฏฺฐโต ยา วิญฺญาเณ นนฺทิ สา นิรุชฺฌติ
ตสฺส นนฺทินิโรธา อุปาทานนิโรโธ เป เอวเมตสฺส เกวลสฺส
ทุกฺขกฺขนฺธสฺส นิโรโธ โหติ อยํ ภิกฺขเว รูปสฺส อตฺถงฺคโม
อยํ เวทนาย อตฺถงฺคโม อยํ สญฺญาย อตฺถงฺคโม อยํ สงฺขารานํ
อตฺถงฺคโม อยํ วิญฺญาณสฺส อตฺถงฺคโมติ
สาวตฺถิยํ ตตฺร โข เป ปฏิสลฺลาเน ภิกฺขเว
โยคมาปชฺชถ ปฏิสลฺลีโน ภิกฺขเว ภิกฺขุ ยถาภูตํ ปชานาติ กิญฺจ
ยถาภูตํ ปชานาติ รูปสฺส สมุทยญฺจ อตฺถงฺคมญฺจ เวทนาย
สมุทยญฺจ อตฺถงฺคมญฺจ สญฺญาย สมุทยญฺจ อตฺถงฺคมญฺจ
สงฺขารานํ สมุทยญฺจ อตฺถงฺคมญฺจ วิญฺญาณสฺส สมุทยญฺจ
อตฺถงฺคมญฺจ ยถา ปฐมสุตฺเต วิตฺถาโร ตถา วิตฺถาเรตพฺพํ
สาวตฺถิยํ ตตฺร โข เป อุปาทานปริตสฺสนญฺจ โว
ภิกฺขเว เทสิสฺสามิ อนุปาทานอปริตสฺสนญฺจ ตํ สุณาถ สาธุกํ
มนสิกโรถ ภาสิสฺสามีติ เอวํ ภนฺเตติ โข เต ภิกฺขู ภควโต
ปจฺจสฺโสสุํ ภควา เอตทโวจ
กถญฺจ ภิกฺขเว อุปาทานปริตสฺสนา โหติ อิธ ภิกฺขเว
อสฺสุตวา ปุถุชฺชโน อริยานํ อทสฺสาวี อริยธมฺมสฺส อโกวิโท
อริยธมฺเม อวินีโต สปฺปุริสานํ อทสฺสาวี สปฺปุริสธมฺมสฺส อโกวิโท




สปฺปุริสธมฺเม อวินีโต รูปํ อตฺตโต สมนุปสฺสติ รูปวนฺตํ วา
อตฺตานํ อตฺตนิ วา รูปํ รูปสฺมึ วา อตฺตานํ ตสฺส ตํ รูปํ
วิปริณมติ อญฺญถา โหติ ตสฺส รูปวิปริณามญฺญถาภาวา
รูปวิปริณามานุปริวตฺติวิญฺญาณํ โหติ ตสฺส รูปวิปริณามานุปริวตฺติชา
ปริตสฺสนาธมฺมสมุปฺปาทา จิตฺตํ ปริยาทาย ติฏฺฐนฺติ เจตโส ปริยาทานา
อุตฺตาสวา จ โหติ วิฆาตวา จ อเปกฺขวา จ อุปาทาย
จ ปริตสฺสติ เวทนํ อตฺตโต สมนุปสฺสติ เวทนาวนฺตํ วา
อตฺตานํ อตฺตนิ วา เวทนํ เวทนาย วา อตฺตานํ ตสฺส สา
เวทนา วิปริณมติ อญฺญถา โหติ ตสฺส เวทนาวิปริณามญฺญถาภาวา
เวทนาวิปริณามานุปริวตฺติวิญฺญาณํ โหติ ตสฺส
เวทนาวิปริณามานุปริวตฺติชา ปริตสฺสนาธมฺมสมุปฺปาทา จิตฺตํ ปริยาทาย
ติฏฺฐนฺติ เจตโส ปริยาทานา อุตฺตาสวา จ โหติ วิฆาตวา จ
อเปกฺขวา จ อุปาทาย จ ปริตสฺสติ สญฺญํ อตฺตโต สมนุปสฺสติ
เป สงฺขาเร อตฺตโต สมนุปสฺสติ สงฺขารวนฺตํ วา
อตฺตานํ อตฺตนิ วา สงฺขาเร สงฺขาเรสุ วา อตฺตานํ ตสฺส
เต สงฺขารา วิปริณมนฺติ อญฺญถา โหนฺติ ตสฺส สงฺขารานํ
วิปริณามญฺญถาภาวา สงฺขารวิปริณามานุปริวตฺติวิญฺญาณํ โหติ
ตสฺส สงฺขารวิปริณามานุปริวตฺติชา ปริตสฺสนาธมฺมสมุปฺปาทา จิตฺตํ
ปริยาทาย ติฏฺฐนฺติ เจตโส ปริยาทานา อุตฺตาสวา จ โหติ
วิฆาตวา จ อเปกฺขวา จ อุปาทาย จ ปริตสฺสติ วิญฺญาณํ


อตฺตโต สมนุปสฺสติ วิญฺญาณวนฺตํ วา อตฺตานํ อตฺตนิ วา
วิญฺญาณํ วิญฺญาณสฺมึ วา อตฺตานํ ตสฺส ตํ วิญฺญาณํ
วิปริณมติ อญฺญถา โหติ ตสฺส วิญฺญาณวิปริณามญฺญถาภาวา
วิญฺญาณวิปริณามานุปริวตฺติวิญฺญาณํ โหติ ตสฺส วิญฺญาณวิปริณามานุปริวตฺติชา
ปริตสฺสนาธมฺมสมุปฺปาทา จิตฺตํ ปริยาทาย
ติฏฺฐนฺติ เจตโส ปริยาทานา อุตฺตาสวา จ โหติ วิฆาตวา จ
อเปกฺขวา จ อุปาทาย จ ปริตสฺสติ เอวํ โข ภิกฺขเว
อุปาทานปริตสฺสนา โหติ
กถญฺจ ภิกฺขเว อนุปาทานอปริตสฺสนา โหติ อิธ
ภิกฺขเว สุตวา อริยสาวโก อริยานํ ทสฺสาวี อริยธมฺมสฺส โกวิโท
อริยธมฺเม สุวินีโต สปฺปุริสานํ ทสฺสาวี สปฺปุริสธมฺมสฺส โกวิโท
สปฺปุริสธมฺเม สุวินีโต น รูปํ อตฺตโต สมนุปสฺสติ น รูปวนฺตํ
วา อตฺตานํ น อตฺตนิ วา รูปํ น รูปสฺมึ วา อตฺตานํ ตสฺส
ตํ รูปํ วิปริณมติ อญฺญถา โหติ ตสฺส รูปวิปริณามญฺญถาภาวา
น รูปวิปริณามานุปริวตฺติวิญฺญาณํ โหติ ตสฺส น รูปวิปริณามานุปริวตฺติชา
ปริตสฺสนาธมฺมสมุปฺปาทา จิตฺตํ ปริยาทาย ติฏฺฐนฺติ
เจตโส อปริยาทานา น เจว อุตฺตาสวา โหติ น วิฆาตวา น
อเปกฺขวา อนุปาทาย จ น ปริตสฺสติ น เวทนํ อตฺตโต
สมนุปสฺสติ น เวทนาวนฺตํ วา อตฺตานํ น อตฺตนิ วา เวทนํ
น เวทนาย วา อตฺตานํ ตสฺส สา เวทนา วิปริณมติ อญฺญถา


โหติ ตสฺส เวทนาวิปริณามญฺญถาภาวา น
เวทนาวิปริณามานุปริวตฺติวิญฺญาณํ โหติ ตสฺส น เวทนาวิปริณามานุปริวตฺติชา
ปริตสฺสนาธมฺมสมุปฺปาทา จิตฺตํ ปริยาทาย ติฏฺฐนฺติ เจตโส
อปริยาทานา น เจว อุตฺตาสวา โหติ น วิฆาตวา น อเปกฺขวา
อนุปาทาย จ น ปริตสฺสติ น สญฺญํ เป น สงฺขาเร
อตฺตโต สมนุปสฺสติ น สงฺขารวนฺตํ วา อตฺตานํ น อตฺตนิ
วา สงฺขาเร น สงฺขาเรสุ วา อตฺตานํ ตสฺส เต สงฺขารา
วิปริณมนฺติ อญฺญถา โหนฺติ ตสฺส สงฺขารวิปริณามญฺญถาภาวา
น สงฺขารวิปริณามานุปริวตฺติวิญฺญาณํ โหติ ตสฺส น
สงฺขารวิปริณามานุปริวตฺติชา ปริตสฺสนาธมฺมสมุปฺปาทา จิตฺตํ ปริยาทาย
ติฏฺฐนฺติ เจตโส อปริยาทานา น เจว อุตฺตาสวา โหติ น
วิฆาตวา น อเปกฺขวา อนุปาทาย จ น ปริตสฺสติ น วิญฺญาณํ
อตฺตโต สมนุปสฺสติ น วิญฺญาณวนฺตํ วา อตฺตานํ น อตฺตนิ
วา วิญฺญาณํ น วิญฺญาณสฺมึ วา อตฺตานํ ตสฺส ตํ วิญฺญาณํ
วิปริณมติ อญฺญถา โหติ ตสฺส วิญฺญาณวิปริณามญฺญถาภาวา
น วิญฺญาณวิปริณามานุปริวตฺติวิญฺญาณํ โหติ ตสฺส น
วิญฺญาณวิปริณามานุปริวตฺติชา ปริตสฺสนาธมฺมสมุปฺปาทา จิตฺตํ ปริยาทาย
ติฏฺฐนฺติ เจตโส อปริยาทานา น เจว อุตฺตาสวา โหติ น
วิฆาตวา น อเปกฺขวา อนุปาทาย จ น ปริตสฺสติ เอวํ
โข ภิกฺขเว อนุปาทานอปริตสฺสนา โหตีติ


สาวตฺถิยํ ตตฺร โข เป อุปาทานปริตสฺสนญฺจ
โว ภิกฺขเว เทสิสฺสามิ อนุปาทานอปริตสฺสนญฺจ ตํ สุณาถ
เป กถญฺจ ภิกฺขเว อุปาทานปริตสฺสนา โหติ อิธ ภิกฺขเว
อสฺสุตวา ปุถุชฺชโน รูปํ เอตํ มม เอโสหมสฺมิ เอโส เม
อตฺตาติ สมนุปสฺสติ ตสฺส ตํ รูปํ วิปริณมติ อญฺญถา โหติ
ตสฺส รูปวิปริณามญฺญถาภาวา อุปฺปชฺชนฺติ โสกปริเทวทุกฺขโทมนสฺสุปายาสา
เวทนํ เอตํ มม เป สญฺญํ เอตํ มม เป
สงฺขาเร เอตํ มม เป วิญฺญาณํ เอตํ มม เอโสหมสฺมิ
เอโส เม อตฺตาติ สมนุปสฺสติ ตสฺส ตํ วิญฺญาณํ วิปริณมติ
อญฺญถา โหติ ตสฺส วิญฺญาณวิปริณามญฺญถาภาวา อุปฺปชฺชนฺติ
โสกปริเทวทุกฺขโทมนสฺสุปายาสา เอวํ โข ภิกฺขเว อุปาทานปริตสฺสนา
โหติ
กถญฺจ ภิกฺขเว อนุปาทานอปริตสฺสนา โหติ อิธ
ภิกฺขเว สุตวา อริยสาวโก รูปํ เนตํ มม เนโสหมสฺมิ น
เมโส อตฺตาติ สมนุปสฺสติ ตสฺส ตํ รูปํ วิปริณมติ อญฺญถา
โหติ ตสฺส รูปวิปริณามญฺญถาภาวา นุปฺปชฺชนฺติ
โสกปริเทวทุกฺขโทมนสฺสุปายาสา เวทนํ เนตํ มม สญฺญํ เนตํ มม
สงฺขาเร เนตํ มม วิญฺญาณํ เนตํ มม เนโสหมสฺมิ น
เมโส อตฺตาติ สมนุปสฺสติ ตสฺส ตํ วิญฺญาณํ วิปริณมติ
อญฺญถา โหติ ตสฺส วิญฺญาณวิปริณา มญฺญถาภาวา นุปฺปชฺชนฺติ


โสกปริเทวทุกฺขโทมนสฺสุปายาสา เอวํ โข ภิกฺขเว
อนุปาทานอปริตสฺสนา โหตีติ
สาวตฺถิยํ ตตฺร โข เป รูปํ ภิกฺขเว อนิจฺจํ
อตีตานาคตํ โก ปน วาโท ปจฺจุปฺปนฺนสฺส เอวํ ปสฺสํ
ภิกฺขเว สุตวา อริยสาวโก อตีตสฺมึ รูปสฺมึ อนเปกฺโข โหติ
อนาคตํ รูปํ นาภินนฺทติ ปจฺจุปฺปนฺนสฺส รูปสฺส นิพฺพิทาย วิราคาย
นิโรธาย ปฏิปนฺโน โหติ เวทนา อนิจฺจา เป สญฺญา
อนิจฺจา เป สงฺขารา อนิจฺจา อตีตานาคตา โก ปน วาโท
ปจฺจุปฺปนฺนานํ เอวํ ปสฺสํ ภิกฺขเว สุตวา อริยสาวโก อตีเตสุ
สงฺขาเรสุ อนเปกฺโข โหติ อนาคเต สงฺขาเร นาภินนฺทติ ปจฺจุปฺปนฺนานํ
สงฺขารานํ นิพฺพิทาย วิราคาย นิโรธาย ปฏิปนฺโน โหติ
วิญฺญาณํ อนิจฺจํ อตีตานาคตํ โก ปน วาโท ปจฺจุปฺปนฺนสฺส
เอวํ ปสฺสํ ภิกฺขเว สุตวา อริยสาวโก อตีตสฺมึ วิญฺญาณสฺมึ
อนเปกฺโข โหติ อนาคตํ วิญฺญาณํ นาภินนฺทติ ปจฺจุปฺปนฺนสฺส
วิญฺญาณสฺส นิพฺพิทาย วิราคาย นิโรธาย ปฏิปนฺโน โหตีติ
สาวตฺถิยํ ตตฺร โข เป รูปํ ภิกฺขเว ทุกฺขํ อตีตานาคตํ
โก ปน วาโท ปจฺจุปฺปนฺนสฺส เอวํ ปสฺสํ ภิกฺขเว
สุตวา อริยสาวโก อตีตสฺมึ รูปสฺมึ อนเปกฺโข โหติ อนาคตํ รูปํ
นาภินนฺทติ ปจฺจุปฺปนฺนสฺส รูปสฺส นิพฺพิทาย วิราคาย นิโรธาย
ปฏิปนฺโน โหติ เวทนา ทุกฺขา สญฺญา ทุกฺขา สงฺขารา ทุกฺขา


วิญฺญาณํ ทุกฺขํ อตีตานาคตํ โก ปน วาโท ปจฺจุปฺปนฺนสฺส
เอวํ ปสฺสํ ภิกฺขเว สุตวา อริยสาวโก อตีตสฺมึ วิญฺญาณสฺมึ
อนเปกฺโข โหติ อนาคตํ วิญฺญาณํ นาภินนฺทติ ปจฺจุปฺปนฺนสฺส
วิญฺญาณสฺส นิพฺพิทาย วิราคาย นิโรธาย ปฏิปนฺโน โหตีติ
สาวตฺถิยํ ตตฺร โข เป รูปํ ภิกฺขเว อนตฺตา
อตีตานาคตํ โก ปน วาโท ปจฺจุปฺปนฺนสฺส เอวํ ปสฺสํ ภิกฺขเว
สุตวา อริยสาวโก อตีตสฺมึ รูปสฺมึ อนเปกฺโข โหติ อนาคตํ รูปํ
นาภินนฺทติ ปจฺจุปฺปนฺนสฺส รูปสฺส นิพฺพิทาย วิราคาย นิโรธาย
ปฏิปนฺโน โหติ เวทนา อนตฺตา สญฺญา อนตฺตา
สงฺขารา อนตฺตา วิญฺญาณํ อนตฺตา อตีตานาคตํ โก ปน
วาโท ปจฺจุปฺปนฺนสฺส เอวํ ปสฺสํ ภิกฺขเว สุตวา อริยสาวโก
อตีตสฺมึ วิญฺญาณสฺมึ อนเปกฺโข โหติ อนาคตํ วิญฺญาณํ
นาภินนฺทติ ปจฺจุปฺปนฺนสฺส วิญฺญาณสฺส นิพฺพิทาย วิราคาย
นิโรธาย ปฏิปนฺโน โหตีติ
นกุลปิตวคฺโค ปฐโม
ตสฺสุทฺทานํ
นกุลปิตา เทวทหา เทฺวปิ หลิทฺทิกานิ จ
สมาธิ ปฏิสลฺลานํ อุปาทานปริตสฺสนา ทุเว
อตีตานาคตปจฺจุปฺปนฺนา วคฺโค เตน ปวุจฺจติ




ขนฺธสํยุตฺตสฺส มูลปณฺณาสเก อนิจฺจวคฺโค ทุติโย
เอวมฺเม สุตํ สาวตฺถิยํ ตตฺร โข รูปํ ภิกฺขเว
อนิจฺจํ เวทนา อนิจฺจา สญฺญา อนิจฺจา สงฺขารา อนิจฺจา
วิญฺญาณํ อนิจฺจํ เอวํ ปสฺสํ ภิกฺขเว สุตวา อริยสาวโก
รูปสฺมึปิ นิพฺพินฺทติ เวทนายปิ นิพฺพินฺทติ สญฺญายปิ นิพฺพินฺทติ
สงฺขาเรสุปิ นิพฺพินฺทติ วิญฺญาณสฺมึปิ นิพฺพินฺทติ นิพฺพินฺทํ วิรชฺชติ
วิราคา วิมุจฺจติ วิมุตฺตสฺมึ วิมุตฺตมิติ ญาณํ โหติ ขีณา
ชาติ วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ
ปชานาตีติ
สาวตฺถิยํ ตตฺร โข รูปํ ภิกฺขเว ทุกฺขํ เวทนา
ทุกฺขา สญฺญา ทุกฺขา สงฺขารา ทุกฺขา วิญฺญาณํ ทุกฺขํ
เอวํ ปสฺสํ เป นาปรํ อิตฺถตฺตายาติ ปชานาตีติ
สาวตฺถิยํ ตตฺร โข รูปํ ภิกฺขเว อนตฺตา เวทนา
อนตฺตา สญฺญา อนตฺตา สงฺขารา อนตฺตา วิญฺญาณํ
อนตฺตา เอวํ ปสฺสํ ภิกฺขเว สุตวา อริยสาวโก รูปสฺมึปิ
นิพฺพินฺทติ เวทนายปิ นิพฺพินฺทติ สญฺญายปิ นิพฺพินฺทติ
สงฺขาเรสุปิ นิพฺพินฺทติ วิญฺญาณสฺมึปิ นิพฺพินฺทติ นิพฺพินฺทํ วิรชฺชติ
วิราคา วิมุจฺจติ วิมุตฺตสฺมึ วิมุตฺตมิติ ญาณํ โหติ ขีณา



ชาติ วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ
ปชานาตีติ
สาวตฺถิยํ ตตฺร โข รูปํ ภิกฺขเว อนิจฺจํ ยทนิจฺจํ
ตํ ทุกฺขํ ยํ ทุกฺขํ ตทนตฺตา ยทนตฺตา ตํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
เวทนา อนิจฺจา ยทนิจฺจํ ตํ ทุกฺขํ ยํ ทุกฺขํ ตทนตฺตา ยทนตฺตา
ตํ เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย ทฏฺฐพฺพํ สญฺญา อนิจฺจา เป สงฺขารา
อนิจฺจา เป วิญฺญาณํ อนิจฺจํ ยทนิจฺจํ ตํ ทุกฺขํ ยํ ทุกฺขํ
ตทนตฺตา ยทนตฺตา ตํ เนตํ มม เนโสหมสฺมิ น เมโส อตฺตาติ
เอวเมตํ ยถาภูตํ สมฺมปฺปญฺญาย ทฏฺฐพฺพํ เอวํ ปสฺสํ เป
นาปรํ อิตฺถตฺตายาติ ปชานาตีติ
สาวตฺถิยํ ตตฺร โข รูปํ ภิกฺขเว ทุกฺขํ ยํ ทุกฺขํ
ตทนตฺตา ยทนตฺตา ตํ เนตํ มม เนโสหมสฺมิ น เมโส อตฺตาติ
เอวเมตํ ยถาภูตํ สมฺมปฺปญฺญาย ทฏฺฐพฺพํ เวทนา ทุกฺขา
สญฺญา ทุกฺขา สงฺขารา ทุกฺขา วิญฺญาณํ ทุกฺขํ ยํ ทุกฺขํ
ตทนตฺตา ยทนตฺตา ตํ เนตํ มม เนโสหมสฺมิ น เมโส
อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ เอวํ ปสฺสํ
เป นาปรํ อิตฺถตฺตายาติ ปชานาตีติ
สาวตฺถิยํ ตตฺร โข รูปํ ภิกฺขเว อนตฺตา ตํ เนตํ


มม เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ เป เอวํ ปสฺสํ ภิกฺขเว เป นาปรํ
อิตฺถตฺตายาติ ปชานาตีติ
สาวตฺถิยํ ตตฺร โข รูปํ ภิกฺขเว อนิจฺจํ โยปิ
เหตุ โยปิ ปจฺจโย รูปสฺส อุปฺปาทาย โสปิ อนิจฺโจ อนิจฺจสมฺภูตํ
ภิกฺขเว รูปํ กุโต นิจฺจํ ภวิสฺสติ เวทนา อนิจฺจา
โยปิ เหตุ โยปิ ปจฺจโย เวทนาย อุปฺปาทาย โสปิ อนิจฺโจ
อนิจฺจสมฺภูตา ภิกฺขเว เวทนา กุโต นิจฺจา ภวิสฺสติ สญฺญา
อนิจฺจา สงฺขารา อนิจฺจา โยปิ เหตุ โยปิ ปจฺจโย สงฺขารานํ
อุปฺปาทาย โสปิ อนิจฺโจ อนิจฺจสมฺภูตา ภิกฺขเว สงฺขารา
กุโต นิจฺจา ภวิสฺสนฺติ วิญฺญาณํ อนิจฺจํ โยปิ เหตุ โยปิ
ปจฺจโย วิญฺญาณสฺส อุปฺปาทาย โสปิ อนิจฺโจ อนิจฺจสมฺภูตํ
ภิกฺขเว วิญฺญาณํ กุโต นิจฺจํ ภวิสฺสติ เอวํ ปสฺสํ เป
นาปรํ อิตฺถตฺตายาติ ปชานาตีติ
สาวตฺถิยํ ตตฺร โข รูปํ ภิกฺขเว ทุกฺขํ โยปิ
เหตุ โยปิ ปจฺจโย รูปสฺส อุปฺปาทาย โสปิ ทุกฺโข ทุกฺขสมฺภูตํ
ภิกฺขเว รูปํ กุโต สุขํ ภวิสฺสติ เวทนา ทุกฺขา
สญฺญา ทุกฺขา สงฺขารา ทุกฺขา วิญฺญาณํ ทุกฺขํ โยปิ
เหตุ โยปิ ปจฺจโย วิญฺญาณสฺส อุปฺปาทาย โสปิ ทุกฺโข
ทุกฺขสมฺภูตํ ภิกฺขเว วิญฺญาณํ กุโต สุขํ ภวิสฺสติ เอวํ ปสฺสํ


เป นาปรํ อิตฺถตฺตายาติ ปชานาตีติ
สาวตฺถิยํ ตตฺร โข รูปํ ภิกฺขเว อนตฺตา โยปิ เหตุ
โยปิ ปจฺจโย รูปสฺส อุปฺปาทาย โสปิ อนตฺตา อนตฺตสมฺภูตํ
ภิกฺขเว รูปํ กุโต อตฺตา ภวิสฺสติ เวทนา อนตฺตา สญฺญา
อนตฺตา สงฺขารา อนตฺตา วิญฺญาณํ อนตฺตา โยปิ เหตุ
โยปิ ปจฺจโย วิญฺญาณสฺส อุปฺปาทาย โสปิ อนตฺตา อนตฺตสมฺภูตํ
ภิกฺขเว วิญฺญาณํ กุโต อตฺตา ภวิสฺสติ เอวํ ปสฺสํ
เป นาปรํ อิตฺถตฺตายาติ ปชานาตีติ
สาวตฺถิยํ อาราเม อถ โข อายสฺมา อานนฺโท
เยน ภควา เตนุปสงฺกมิ อุปสงฺกมิตฺวา ภควนฺตํ อภิวาเทตฺวา
เอกมนฺตํ นิสีทิ เอกมนฺตํ นิสินฺโน โข อายสฺมา อานนฺโท
ภควนฺตํ เอตทโวจ นิโรโธ นิโรโธติ ภนฺเต วุจฺจติ กตเมสานํ
โข ภนฺเต ธมฺมานํ นิโรโธ นิโรโธติ วุจฺจตีติ รูปํ โข อานนฺท
อนิจฺจํ สงฺขตํ ปฏิจฺจสมุปฺปนฺนํ ขยธมฺมํ วยธมฺมํ วิราคธมฺมํ นิโรธธมฺมํ
ตสฺส นิโรโธ นิโรโธติ วุจฺจติ เวทนา อนิจฺจา สงฺขตา
ปฏิจฺจสมุปฺปนฺนา ขยธมฺมา วยธมฺมา วิราคธมฺมา นิโรธธมฺมา
ตสฺสา นิโรโธ นิโรโธติ วุจฺจติ สญฺญา อนิจฺจา สงฺขารา
อนิจฺจา สงฺขตา ปฏิจฺจสมุปฺปนฺนา ขยธมฺมา วยธมฺมา วิราคธมฺมา
นิโรธธมฺมา เตสํ นิโรโธ นิโรโธติ วุจฺจติ วิญฺญาณํ อนิจฺจํ
สงฺขตํ ปฏิจฺจสมุปฺปนฺนํ ขยธมฺมํ วยธมฺมํ วิราคธมฺมํ นิโรธธมฺมํ



ตสฺส นิโรโธ นิโรโธติ วุจฺจติ อิเมสํ โข อานนฺท ธมฺมานํ
นิโรโธ นิโรโธติ วุจฺจตีติ
อนิจฺจวคฺโค ทุติโย
ตสฺสุทฺทานํ
อนิจฺจํ ทุกฺขํ อนตฺตา ยทนิจฺจาปเร ตโย
เหตุนาปิ ตโย วุตฺตา อานนฺเทน จ เต ทสาติ



ขนฺธสํยุตฺตสฺส มูลปณฺณาสเก ภารวคฺโค ตติโย
สาวตฺถิยํ ตตฺร โข ภารญฺจ โว ภิกฺขเว เทสิสฺสามิ
ภารหารญฺจ ภารนิกฺเขปนญฺจ ตํ สุณาถ เป เอตทโวจ
กตโม จ ภิกฺขเว ภาโร ปญฺจุปาทานกฺขนฺธาติสฺส วจนียํ
ภาราทานญฺจ อยํ กตเม ปญฺจ รูปูปาทานกฺขนฺโธ เวทนูปาทานกฺขนฺโธ
สญฺญูปาทานกฺขนฺโธ สงฺขารูปาทานกฺขนฺโธ วิญฺญาณูปาทานกฺขนฺโธ
อยํ วุจฺจติ ภิกฺขเว ภาโร
กตโม จ ภิกฺขเว ภารหาโร ปุคฺคโลติสฺส วจนียํ
สฺวายํ อายสฺมา เอวํนาโม เอวํโคตฺโต อยํ วุจฺจติ ภิกฺขเว
ภารหาโร
กตมญฺจ ภิกฺขเว ภาราทานํ ยายํ ตณฺหา โปโนพฺภวิกา
นนฺทิราคสหคตา ตตฺรตตฺราภินนฺทินี เสยฺยถีทํ กามตณฺหา
ภวตณฺหา วิภวตณฺหา อิทํ วุจฺจติ ภิกฺขเว ภาราทานํ
กตมญฺจ ภิกฺขเว ภารนิกฺเขปนํ โย ตสฺสา เยว ตณฺหาย
อเสสวิราคนิโรโธ จาโค ปฏินิสฺสคฺโค มุตฺติ อนาลโย อิทํ วุจฺจติ
ภิกฺขเว ภารนิกฺเขปนนฺติ อิทมโวจ ภควา อิทํ วตฺวาน สุคโต
อถาปรํ เอตทโวจ สตฺถา
ภารา หเว ปญฺจกฺขนฺธา ภารหาโร จ ปุคฺคโล
ภาราทานํ ทุกฺขํ โลเก ภารนิกฺเขปนํ สุขํ



นิกฺขิปิตฺวา ครุํ ภารํ อญฺญํ ภารํ อนาทิย
สมูลํ ตณฺหํ อพฺพุยฺห นิจฺฉาโต ปรินิพฺพุโตติ
สาวตฺถิยํ ตตฺร โข ปริญฺเญยฺเย จ ภิกฺขเว
ธมฺเม เทเสสฺสามิ ปริญฺญญฺจ ตํ สุณาถ กตเม จ ภิกฺขเว
ปริญฺเญยฺยา ธมฺมา รูปํ ภิกฺขเว ปริญฺเญยฺโย ธมฺโม เวทนา
ปริญฺเญยฺโย ธมฺโม สญฺญา ปริญฺเญยฺโย ธมฺโม สงฺขารา
ปริญฺเญยฺโย ธมฺโม วิญฺญาณํ ปริญฺเญยฺโย ธมฺโม อิเม
วุจฺจนฺติ ภิกฺขเว ปริญฺเญยฺยา ธมฺมา
กตมา จ ภิกฺขเว ปริญฺญา โย ภิกฺขเว ราคกฺขโย
โทสกฺขโย โมหกฺขโย อยํ วุจฺจติ ภิกฺขเว ปริญฺญาติ
สาวตฺถิยํ ตตฺร โข รูปํ ภิกฺขเว อนภิชานํ
อปริชานํ อวิราชยํ อปฺปชหํ อภพฺโพ ทุกฺขกฺขยาย เวทนํ อนภิชานํ
อปริชานํ อวิราชยํ อปฺปชหํ อภพฺโพ ทุกฺขกฺขยาย สญฺญํ อนภิชานํ
เป สงฺขาเร อนภิชานํ อปริชานํ อวิราชยํ อปฺปชหํ อภพฺโพ
ทุกฺขกฺขยาย วิญฺญาณํ อนภิชานํ อปริชานํ อวิราชยํ อปฺปชหํ
อภพฺโพ ทุกฺขกฺขยาย
รูปญฺจ โข ภิกฺขเว อภิชานํ ปริชานํ วิราชยํ ปชหํ
ภพฺโพ ทุกฺขกฺขยาย เวทนํ อภิชานํ สญฺญํ สงฺขาเร
วิญฺญาณํ อภิชานํ ปริชานํ วิราชยํ ปชหํ ภพฺโพ ทุกฺขกฺขยายาติ
สาวตฺถิยํ ตตฺร โข โย ภิกฺขเว รูปสฺมึ ฉนฺทราโค



ตํ ปชหถ เอวํ ตํ รูปํ ปหีนํ ภวิสฺสติ อุจฺฉินฺนมูลํ ตาลาวตฺถุกตํ
อนภาวงฺกตํ อายตึ อนุปฺปาทธมฺมํ โย เวทนาย ฉนฺทราโค ตํ
ปชหถ เอวํ สา เวทนา ปหีนา ภวิสฺสติ อุจฺฉินฺนมูลา ตาลาวตฺถุกตา
อนภาวงฺกตา อายตึ อนุปฺปาทธมฺมา โย สญฺญาย
ฉนฺทราโค ตํ ปชหถ เอวํ สา สญฺญา ปหีนา ภวิสฺสติ อุจฺฉินฺนมูลา
ตาลาวตฺถุกตา อนภาวงฺกตา อายตึ อนุปฺปาทธมฺมา โย
สงฺขาเรสุ ฉนฺทราโค ตํ ปชหถ เอวํ เต สงฺขารา ปหีนา ภวิสฺสนฺติ
อุจฺฉินฺนมูลา ตาลาวตฺถุกตา อนภาวงฺกตา อายตึ อนุปฺปาทธมฺมา
โย วิญฺญาณสฺมึ ฉนฺทราโค ตํ ปชหถ เอวํ ตํ วิญฺญาณํ ปหีนํ
ภวิสฺสติ อุจฺฉินฺนมูลํ ตาลาวตฺถุกตํ อนภาวงฺกตํ อายตึ
อนุปฺปาทธมฺมนฺติ
สาวตฺถิยํ ตตฺร โข ปุพฺเพว เม ภิกฺขเว สมฺโพธา
อนภิสมฺพุทฺธสฺส โพธิสตฺตสฺเสว สโต เอตทโหสิ โก นุ โข
รูปสฺส อสฺสาโท โก อาทีนโว กึ นิสฺสรณํ โก เวทนาย
อสฺสาโท โก อาทีนโว กึ นิสฺสรณํ โก สญฺญาย อสฺสาโท
โก อาทีนโว กึ นิสฺสรณํ โก สงฺขารานํ อสฺสาโท โก อาทีนโว
กึ นิสฺสรณํ โก วิญฺญาณสฺส อสฺสาโท โก อาทีนโว กึ
นิสฺสรณนฺติ ตสฺส มยฺหํ ภิกฺขเว เอตทโหสิ ยํ โข รูปํ ปฏิจฺจ
อุปฺปชฺชติ สุขํ โสมนสฺสํ อยํ รูปสฺส อสฺสาโท ยํ รูปํ อนิจฺจํ
ทุกฺขํ วิปริณามธมฺมํ อยํ รูปสฺส อาทีนโว โย รูปสฺมึ


ฉนฺทราควินโย ฉนฺทราคปฺปหานํ อิทํ รูปสฺส นิสฺสรณํ ยํ เวทนํ
ปฏิจฺจ อุปฺปชฺชติ สุขํ โสมนสฺสํ อยํ เวทนาย อสฺสาโท ยา
เวทนา อนิจฺจา ทุกฺขา วิปริณามธมฺมา อยํ เวทนาย อาทีนโว โย
เวทนาย ฉนฺทราควินโย ฉนฺทราคปฺปหานํ อิทํ เวทนาย นิสฺสรณํ
ยํ สญฺญํ ปฏิจฺจ อุปฺปชฺชติ ยํ สงฺขาเร ปฏิจฺจ อุปฺปชฺชติ สุขํ
โสมนสฺสํ อยํ สงฺขารานํ อสฺสาโท เย สงฺขารา อนิจฺจา ทุกฺขา
วิปริณามธมฺมา อยํ สงฺขารานํ อาทีนโว โย สงฺขาเรสุ
ฉนฺทราควินโย ฉนฺทราคปฺปหานํ อิทํ สงฺขารานํ นิสฺสรณํ ยํ
วิญฺญาณํ ปฏิจฺจ อุปฺปชฺชติ สุขํ โสมนสฺสํ อยํ วิญฺญาณสฺส
อสฺสาโท ยํ วิญฺญาณํ อนิจฺจํ ทุกฺขํ วิปริณามธมฺมํ อยํ
วิญฺญาณสฺส อาทีนโว โย วิญฺญาณสฺมึ ฉนฺทราควินโย
ฉนฺทราคปฺปหานํ อิทํ วิญฺญาณสฺส นิสฺสรณํ
ยาวกีวญฺจาหํ ภิกฺขเว อิเมสํ ปญฺจนฺนํ อุปาทานกฺขนฺธานํ
เอวํ อสฺสาทญฺจ อสฺสาทโต อาทีนวญฺจ อาทีนวโต นิสฺสรณญฺจ
นิสฺสรณโต ยถาภูตํ น อพฺภญฺญาสึ เนว ตาวาหํ ภิกฺขเว สเทวเก
โลเก สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย
อนุตฺตรํ สมฺมาสมฺโพธึ อภิสมฺพุทฺโธ ปจฺจญฺญาสึ
ยโต จ โขหํ ภิกฺขเว อิเมสํ ปญฺจนฺนํ อุปาทานกฺขนฺธานํ เอวํ
อสฺสาทญฺจ อสฺสาทโต อาทีนวญฺจ อาทีนวโต นิสฺสรณญฺจ
นิสฺสรณโต ยถาภูตํ อพฺภญฺญาสึ อถาหํ ภิกฺขเว สเทวเก โลเก



สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย
อนุตฺตรํ สมฺมาสมฺโพธึ อภิสมฺพุทฺโธ ปจฺจญฺญาสึ ญาณญฺจ ปน
เม ทสฺสนํ อุทปาทิ อกุปฺปา เม วิมุตฺติ อยมนฺติมา ชาติ
นตฺถิทานิ ปุนพฺภโวติ
สาวตฺถิยํ ตตฺร โข รูปสฺสาหํ ภิกฺขเว อสฺสาทปริเยสนํ
อจรึ โย รูปสฺส อสฺสาโท ตทชฺฌคมํ ยาวตา รูปสฺส
อสฺสาโท ปญฺญาย เม โส สุทิฏฺโฐ รูปสฺสาหํ ภิกฺขเว อาทีนวปริเยสนํ
อจรึ โย รูปสฺส อาทีนโว ตทชฺฌคมํ ยาวตา รูปสฺส
อาทีนโว ปญฺญาย เม โส สุทิฏฺโฐ รูปสฺสาหํ ภิกฺขเว นิสฺสรณปริเยสนํ
อจรึ ยํ รูปสฺส นิสฺสรณํ ตทชฺฌคมํ ยาวตา รูปสฺส
นิสฺสรณํ ปญฺญาย เม ตํ สุทิฏฺฐํ เวทนายาหํ ภิกฺขเว
สญฺญายาหํ ภิกฺขเว สงฺขารานาหํ ภิกฺขเว วิญฺญาณสฺสาหํ
ภิกฺขเว อสฺสาทปริเยสนํ อจรึ โย วิญฺญาณสฺส อสฺสาโท ตทชฺฌคมํ
ยาวตา วิญฺญาณสฺส อสฺสาโท ปญฺญาย เม โส สุทิฏฺโฐ
วิญฺญาณสฺสาหํ ภิกฺขเว อาทีนวปริเยสนํ อจรึ โย วิญฺญาณสฺส
อาทีนโว ตทชฺฌคมํ ยาวตา วิญฺญาณสฺส อาทีนโว ปญฺญาย
เม โส สุทิฏฺโฐ วิญฺญาณสฺสาหํ ภิกฺขเว นิสฺสรณปริเยสนํ
อจรึ ยํ วิญฺญาณสฺส นิสฺสรณํ ตทชฺฌคมํ ยาวตา วิญฺญาณสฺส
นิสฺสรณํ ปญฺญาย เม ตํ สุทิฏฺฐํ
ยาวกีวญฺจาหํ ภิกฺขเว อิเมสํ ปญฺจนฺนํ อุปาทานกฺขนฺธานํ


อสฺสาทญฺจ อสฺสาทโต อาทีนวญฺจ อาทีนวโต นิสฺสรณญฺจ นิสฺสรณโต
ยถาภูตํ น อพฺภญฺญาสึ เป ปจฺจญฺญาสึ ญาณญฺจ ปน
เม ทสฺสนํ อุทปาทิ อกุปฺปา เม วิมุตฺติ อยมนฺติมา ชาติ
นตฺถิทานิ ปุนพฺภโวติ
สาวตฺถิยํ ตตฺร โข โน เจทํ ภิกฺขเว รูปสฺส
อสฺสาโท อภวิสฺส น ยิทํ สตฺตา รูปสฺมึ สารชฺเชยฺยุํ ยสฺมา
จ โข ภิกฺขเว อตฺถิ รูปสฺส อสฺสาโท ตสฺมา สตฺตา รูปสฺมึ
สารชฺชนฺติ โน เจทํ ภิกฺขเว รูปสฺส อาทีนโว อภวิสฺส น
ยิทํ สตฺตา รูปสฺมึ นิพฺพินฺเทยฺยุํ ยสฺมา จ โข ภิกฺขเว อตฺถิ
รูปสฺส อาทีนโว ตสฺมา สตฺตา รูปสฺมึ นิพฺพินฺทนฺติ โน
เจทํ ภิกฺขเว รูปสฺส นิสฺสรณํ อภวิสฺส น ยิทํ สตฺตา รูปสฺมา
นิสฺสเรยฺยุํ ยสฺมา จ โข ภิกฺขเว อตฺถิ รูปสฺส นิสฺสรณํ
ตสฺมา สตฺตา รูปสฺมา นิสฺสรนฺติ โน เจทํ ภิกฺขเว เวทนาย
อสฺสาโท อภวิสฺส เป โน เจทํ ภิกฺขเว สญฺญาย โน
เจทํ ภิกฺขเว สงฺขารานํ อสฺสาโท อภวิสฺส น ยิทํ สตฺตา สงฺขาเรสุ
สารชฺเชยฺยุํ ยสฺมา จ โข ภิกฺขเว อตฺถิ สงฺขารานํ อสฺสาโท
ตสฺมา สตฺตา สงฺขาเรสุ สารชฺชนฺติ โน เจทํ ภิกฺขเว สงฺขารานํ
อาทีนโว อภวิสฺส น ยิทํ สตฺตา สงฺขาเรสุ นิพฺพินฺเทยฺยุํ
ยสฺมา จ โข ภิกฺขเว อตฺถิ สงฺขารานํ อาทีนโว ตสฺมา สตฺตา
สงฺขาเรสุ นิพฺพินฺทนฺติ โน เจทํ ภิกฺขเว สงฺขารานํ นิสฺสรณํ



อภวิสฺส น ยิทํ สตฺตา สงฺขาเรหิ นิสฺสเรยฺยุํ ยสฺมา จ โข
ภิกฺขเว อตฺถิ สงฺขารานํ นิสฺสรณํ ตสฺมา สตฺตา สงฺขาเรหิ
นิสฺสรนฺติ โน เจทํ ภิกฺขเว วิญฺญาณสฺส อสฺสาโท อภวิสฺส
น ยิทํ สตฺตา วิญฺญาณสฺมึ สารชฺเชยฺยุํ ยสฺมา จ โข
ภิกฺขเว อตฺถิ วิญฺญาณสฺส อสฺสาโท ตสฺมา สตฺตา วิญฺญาณสฺมึ
สารชฺชนฺติ โน เจทํ ภิกฺขเว วิญฺญาณสฺส อาทีนโว อภวิสฺส น
ยิทํ สตฺตา วิญฺญาณสฺมึ นิพฺพินฺเทยฺยุํ ยสฺมา จ โข ภิกฺขเว อตฺถิ
วิญฺญาณสฺส อาทีนโว ตสฺมา สตฺตา วิญฺญาณสฺมึ นิพฺพินฺทนฺติ
โน เจทํ ภิกฺขเว วิญฺญาณสฺส นิสฺสรณํ อภวิสฺส น ยิทํ สตฺตา
วิญฺญาณสฺมา นิสฺสเรยฺยุํ ยสฺมา จ โข ภิกฺขเว อตฺถิ วิญฺญาณสฺส
นิสฺสรณํ ตสฺมา สตฺตา วิญฺญาณสฺมา นิสฺสรนฺติ
ยาวกีวญฺจ ภิกฺขเว สตฺตา อิเมสํ ปญฺจนฺนํ อุปาทานกฺขนฺธานํ
อสฺสาทญฺจ อสฺสาทโต อาทีนวญฺจ อาทีนวโต นิสฺสรณญฺจ
นิสฺสรณโต ยถาภูตํ น อพฺภญฺญึสุ เนว ตาว ภิกฺขเว สตฺตา
สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย
สเทวมนุสฺสาย นิสฺสฏา วิสญฺญุตฺตา วิปฺปมุตฺตา วิมริยาทิกเตน
เจตสา วิหรึสุ ยโต จ โข ภิกฺขเว สตฺตา อิเมสํ ปญฺจนฺนํ
อุปาทานกฺขนฺธานํ อสฺสาทญฺจ อสฺสาทโต อาทีนวญฺจ อาทีนวโต
นิสฺสรณญฺจ นิสฺสรณโต ยถาภูตํ อพฺภญฺญึสุ อถ ภิกฺขเว สตฺตา
สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย




สเทวมนุสฺสาย นิสฺสฏา วิสญฺญุตฺตา วิปฺปมุตฺตา วิมริยาทิกเตน
เจตสา วิหรนฺตีติ
สาวตฺถิยํ ตตฺร โข โย ภิกฺขเว รูปํ อภินนฺทติ
ทุกฺขํ โส อภินนฺทติ โย ทุกฺขํ อภินนฺทติ อปริมุตฺโต โส
ทุกฺขสฺมาติ วทามิ โย เวทนํ อภินนฺทติ โย สญฺญํ
อภินนฺทติ โย สงฺขาเร อภินนฺทติ โย วิญฺญาณํ อภินนฺทติ
ทุกฺขํ โส อภินนฺทติ โย ทุกฺขํ อภินนฺทติ อปริมุตฺโต โส
ทุกฺขสฺมาติ วทามิ
โย จ โข ภิกฺขเว รูปํ นาภินนฺทติ ทุกฺขํ โส นาภินนฺทติ
โย ทุกฺขํ นาภินนฺทติ ปริมุตฺโต โส ทุกฺขสฺมาติ วทามิ โย
เวทนํ นาภินนฺทติ โย สญฺญํ นาภินนฺทติ โย สงฺขาเร
นาภินนฺทติ โย วิญฺญาณํ นาภินนฺทติ ทุกฺขํ โส นาภินนฺทติ
โย ทุกฺขํ นาภินนฺทติ ปริมุตฺโต โส ทุกฺขสฺมาติ วทามีติ
สาวตฺถิยํ ตตฺร โข โย ภิกฺขเว รูปสฺส อุปฺปาโท
ฐิติ อภินิพฺพตฺติ ปาตุภาโว ทุกฺขสฺเสโส อุปฺปาโท โรคานํ ฐิติ
ชรามรณสฺส ปาตุภาโว โย เวทนาย โย สญฺญาย โย
สงฺขารานํ โย วิญฺญาณสฺส อุปฺปาโท ฐิติ อภินิพฺพตฺติ ปาตุภาโว
ทุกฺขสฺเสโส อุปฺปาโท โรคานํ ฐิติ ชรามรณสฺส ปาตุภาโว
โย จ ภิกฺขเว รูปสฺส นิโรโธ วูปสโม อตฺถงฺคโม
ทุกฺขสฺเสโส นิโรโธ โรคานํ วูปสโม ชรามรณสฺส อตฺถงฺคโม โย


เวทนาย โย สญฺญาย โย สงฺขารานํ โย วิญฺญาณสฺส
นิโรโธ วูปสโม อตฺถงฺคโม ทุกฺขสฺเสโส นิโรโธ โรคานํ วูปสโม
ชรามรณสฺส อตฺถงฺคโมติ
สาวตฺถิยํ ตตฺร โข อฆญฺจ โว ภิกฺขเว เทเสสฺสามิ
อฆมูลญฺจ ตํ สุณาถ กตมญฺจ ภิกฺขเว อฆํ รูปํ ภิกฺขเว
อฆํ เวทนา อฆํ สญฺญา อฆํ สงฺขารา อฆํ วิญฺญาณํ
อฆํ อิทํ วุจฺจติ ภิกฺขเว อฆํ
กตมญฺจ ภิกฺขเว อฆมูลํ ยายํ ตณฺหา โปโนพฺภวิกา
นนฺทิราคสหคตา ตตฺรตตฺราภินนฺทินี เสยฺยถีทํ กามตณฺหา
ภวตณฺหา วิภวตณฺหา อิทํ วุจฺจติ ภิกฺขเว อฆมูลนฺติ
สาวตฺถิยํ ตตฺร โข ปภงฺคุญฺจ ภิกฺขเว เทสิสฺสามิ
อปฺปภงฺคุญฺจ ตํ สุณาถ กิญฺจ ภิกฺขเว ปภงฺคุ กึ อปฺปภงฺคุ
รูปํ ภิกฺขเว ปภงฺคุ โย ตสฺส นิโรโธ วูปสโม อตฺถงฺคโม
อิทํ อปฺปภงฺคุ เวทนา ปภงฺคุ โย ตสฺสา นิโรโธ วูปสโม
อตฺถงฺคโม อิทํ อปฺปภงฺคุ สญฺญา ปภงฺคุ สงฺขารา
ปภงฺคุ โย เตสํ นิโรโธ วูปสโม อตฺถงฺคโม อิทํ อปฺปภงฺคุ
วิญฺญาณํ ปภงฺคุ โย ตสฺส นิโรโธ วูปสโม อตฺถงฺคโม อิทํ
อปฺปภงฺคูติ
ภารวคฺโค ตติโย



ตสฺสุทฺทานํ
ภารํ ปริญฺญํ ปริชานํ ฉนฺทราคํ จตุตฺถกํ
อสฺสาทา จ ตโย วุตฺตา อภินนฺทนมฏฺฐมํ
อุปฺปาทํ อฆมูลํ จ เอกาทสโม ปภงฺคูติ



ขนฺธสํยุตฺตสฺส มูลปณฺณาสเก นตุมฺหากวคฺโค จตุตฺโถ
สาวตฺถิยํ ตตฺร โข ยํ ภิกฺขเว น ตุมฺหากํ ตํ
ปชหถ ตํ โว ปหีนํ หิตาย สุขาย ภวิสฺสติ กิญฺจ ภิกฺขเว
น ตุมฺหากํ รูปํ ภิกฺขเว น ตุมฺหากํ ตํ ปชหถ ตํ โว ปหีนํ
หิตาย สุขาย ภวิสฺสติ เวทนา น ตุมฺหากํ ตํ ปชหถ สา
โว ปหีนา หิตาย สุขาย ภวิสฺสติ สญฺญา น ตุมฺหากํ
สงฺขารา น ตุมฺหากํ เต ปชหถ เต โว ปหีนา หิตาย สุขาย
ภวิสฺสนฺติ วิญฺญาณํ น ตุมฺหากํ ตํ ปชหถ ตํ โว ปหีนํ
หิตาย สุขาย ภวิสฺสติ
เสยฺยถาปิ ภิกฺขเว ยํ อิมสฺมึ เชตวเน ติณกฏฺฐสาขาปลาสํ
ตํ ชโน หเรยฺย วา ฑเหยฺย วา ยถาปจฺจยํ วา กเรยฺย อปิ
นุ ตุมฺหากํ เอวมสฺส อเมฺห ชโน หรติ วา ฑหติ วา ยถาปจฺจยํ
วา กโรตีติ โน เหตํ ภนฺเต ตํ กิสฺส เหตุ น
หิ โน เอตํ ภนฺเต อตฺตา วา อตฺตนิยํ วาติ เอวเมว โข
ภิกฺขเว รูปํ น ตุมฺหากํ ตํ ปชหถ ตํ โว ปหีนํ หิตาย สุขาย
ภวิสฺสติ เวทนา น ตุมฺหากํ ตํ ปชหถ สา โว ปหีนา หิตาย
สุขาย ภวิสฺสติ สญฺญา น ตุมฺหากํ สงฺขารา น ตุมฺหากํ
วิญฺญาณํ น ตุมฺหากํ ตํ ปชหถ ตํ โว ปหีนํ หิตาย สุขาย
ภวิสฺสตีติ


สาวตฺถิยํ ตตฺร โข ยํ ภิกฺขเว น ตุมฺหากํ ตํ
ปชหถ ตํ โว ปหีนํ หิตาย สุขาย ภวิสฺสติ กิญฺจ ภิกฺขเว
น ตุมฺหากํ รูปํ ภิกฺขเว น ตุมฺหากํ ตํ ปชหถ ตํ โว
ปหีนํ หิตาย สุขาย ภวิสฺสติ เวทนา น ตุมฺหากํ สญฺญา
น ตุมฺหากํ สงฺขารา น ตุมฺหากํ วิญฺญาณํ น ตุมฺหากํ
ตํ ปชหถ ตํ โว ปหีนํ หิตาย สุขาย ภวิสฺสติ ยํ ภิกฺขเว
น ตุมฺหากํ ตํ ปชหถ ตํ โว ปหีนํ หิตาย สุขาย ภวิสฺสตีติ
สาวตฺถิยํ อถ โข อญฺญตโร ภิกฺขุ เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข โส ภิกฺขุ ภควนฺตํ เอตทโวจ สาธุ เม
ภนฺเต ภควา สงฺขิตฺเตน ธมฺมํ เทเสตุ ยมหํ ภควโต ธมฺมํ
สุตฺวา เอโก วูปกฏฺโฐ อปฺปมตฺโต อาตาปี ปหิตตฺโต วิหเรยฺยนฺติ
ยํ โข ภิกฺขุ อนุเสติ เตน สงฺขํ คจฺฉติ ยํ นานุเสติ น เตน
สงฺขํ คจฺฉตีติ อญฺญาตํ ภควา อญฺญาตํ สุคตาติ ยถากถํ
ปน ตฺวํ ภิกฺขุ มยา สงฺขิตฺเตน ภาสิตสฺส วิตฺถาเรน อตฺถํ อาชานาสีติ
รูปญฺเจ ภนฺเต อนุเสติ เตน สงฺขํ คจฺฉติ เวทนญฺเจ
อนุเสติ สญฺญญฺเจ อนุเสติ สงฺขาเร เจ อนุเสติ
วิญฺญาณญฺเจ อนุเสติ เตน สงฺขํ คจฺฉติ รูปญฺเจ ภนฺเต
นานุเสติ น เตน สงฺขํ คจฺฉติ เวทนญฺเจ นานุเสติ น เตน
สงฺขํ คจฺฉติ สญฺญญฺเจ สงฺขาเร เจ วิญฺญาณญฺเจ



นานุเสติ น เตน สงฺขํ คจฺฉติ อิมสฺส ขฺวาหํ ภนฺเต ภควตา
สงฺขิตฺเตน ภาสิตสฺส เอวํ วิตฺถาเรน อตฺถํ อาชานามีติ
สาธุ สาธุ ภิกฺขุ สาธุ โข ตฺวํ ภิกฺขุ มยา สงฺขิตฺเตน
ภาสิตสฺส วิตฺถาเรน อตฺถํ อาชานาสิ รูปญฺเจ ภิกฺขุ อนุเสติ
เตน สงฺขํ คจฺฉติ เวทนญฺเจ สญฺญญฺเจ สงฺขาเร เจ
วิญฺญาณญฺเจ อนุเสติ เตน สงฺขํ คจฺฉติ รูปญฺเจ ภิกฺขุ
นานุเสติ น เตน สงฺขํ คจฺฉติ เวทนญฺเจ สญฺญญฺเจ
สงฺขาเร เจ วิญฺญาณญฺเจ นานุเสติ น เตน สงฺขํ คจฺฉติ
อิมสฺส โข ภิกฺขุ มยา สงฺขิตฺเตน ภาสิตสฺส เอวํ วิตฺถาเรน
อตฺโถ ทฏฺฐพฺโพติ
อถ โข โส ภิกฺขุ ภควโต ภาสิตํ อภินนฺทิตฺวา อนุโมทิตฺวา
อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา
ปกฺกามิ อถ โข โส ภิกฺขุ เอโก วูปกฏฺโฐ อปฺปมตฺโต อาตาปี
ปหิตตฺโต วิหรนฺโต นจิรสฺเสว ยสฺสตฺถาย กุลปุตฺตา สมฺมเทว
อคารสฺมา อนคาริยํ ปพฺพชนฺติ ตทนุตฺตรํ พฺรหฺมจริยปริโยสานํ
ทิฏฺเฐว ธมฺเม สยํ อภิญฺญา สจฺฉิกตฺวา อุปสมฺปชฺช วิหาสิ
ขีณา ชาติ วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ
อพฺภญฺญาสิ อญฺญตโร จ ปน โส ภิกฺขุ อรหตํ อโหสีติ
สาวตฺถิยํ อถ โข อญฺญตโร ภิกฺขุ เยน ภควา เป
เอกมนฺตํ นิสินฺโน โข โส ภิกฺขุ ภควนฺตํ เอตทโวจ สาธุ เม


ภนฺเต ภควา สงฺขิตฺเตน ธมฺมํ เทเสตุ ยมหํ ภควโต ธมฺมํ
สุตฺวา เอโก วูปกฏฺโฐ อปฺปมตฺโต อาตาปี ปหิตตฺโต วิหเรยฺยนฺติ
ยํ โข ภิกฺขุ อนุเสติ ตํ อนุมิยฺยติ ยํ อนุมิยฺยติ เตน สงฺขํ
คจฺฉติ ยํ นานุเสติ น ตํ อนุมิยฺยติ ยํ นานุมิยฺยติ น เตน
สงฺขํ คจฺฉตีติ อญฺญาตํ ภควา อญฺญาตํ สุคตาติ ยถากถํ
ปน ตฺวํ ภิกฺขุ มยา สงฺขิตฺเตน ภาสิตสฺส วิตฺถาเรน อตฺถํ
อาชานาสีติ รูปญฺเจ ภนฺเต อนุเสติ ตํ อนุมิยฺยติ ยํ อนุมิยฺยติ
เตน สงฺขํ คจฺฉติ เวทนญฺเจ อนุเสติ สญฺญญฺเจ อนุเสติ
สงฺขาเร เจ อนุเสติ วิญฺญาณญฺเจ อนุเสติ ตํ อนุมิยฺยติ ยํ
อนุมิยฺยติ เตน สงฺขํ คจฺฉติ รูปญฺเจ ภนฺเต นานุเสติ น ตํ
อนุมิยฺยติ ยํ นานุมิยฺยติ น เตน สงฺขํ คจฺฉติ เวทนญฺเจ
นานุเสติ สญฺญญฺเจ นานุเสติ สงฺขาเร เจ นานุเสติ
วิญฺญาณญฺเจ นานุเสติ น ตํ อนุมิยฺยติ ยํ นานุมิยฺยติ น เตน
สงฺขํ คจฺฉติ อิมสฺส ขฺวาหํ ภนฺเต ภควตา สงฺขิตฺเตน ภาสิตสฺส
เอวํ วิตฺถาเรน อตฺถํ อาชานามีติ
สาธุ สาธุ ภิกฺขุ สาธุ โข ตฺวํ ภิกฺขุ มยา สงฺขิตฺเตน
ภาสิตสฺส วิตฺถาเรน อตฺถํ อาชานาสิ รูปญฺเจ ภิกฺขุ อนุเสติ
ตํ อนุมิยฺยติ ยํ อนุมิยฺยติ เตน สงฺขํ คจฺฉติ เวทนญฺเจ
สญฺญญฺเจ สงฺขาเร เจ วิญฺญาณญฺเจ อนุเสติ ตํ อนุมิยฺยติ
ยํ อนุมิยฺยติ เตน สงฺขํ คจฺฉติ รูปญฺเจ ภิกฺขุ นานุเสติ น



ตํ อนุมิยฺยติ ยํ นานุมิยฺยติ น เตน สงฺขํ คจฺฉติ เวทนญฺเจ
นานุเสติ สญฺญญฺเจ นานุเสติ สงฺขาเร เจ นานุเสติ
วิญฺญาณญฺเจ นานุเสติ น ตํ อนุมิยฺยติ ยํ นานุมิยฺยติ น เตน
สงฺขํ คจฺฉติ อิมสฺส โข ภิกฺขุ มยา สงฺขิตฺเตน ภาสิตสฺส
เอวํ วิตฺถาเรน อตฺโถ ทฏฺฐพฺโพติ เป อญฺญตโร จ ปน โส
ภิกฺขุ อรหตํ อโหสีติ
สาวตฺถิยํ อถ โข อายสฺมา อานนฺโท สายณฺหสมยํ
ปฏิสลฺลานา วุฏฺฐิโต เยน ภควา เตนุปสงฺกมิ อุปสงฺกมิตฺวา
ภควนฺตํ อภิวาเทตฺวา เอกมนฺตํ นิสีทิ เอกมนฺตํ นิสินฺนํ โข
อายสฺมนฺตํ อานนฺทํ ภควา เอตทโวจ สเจ ตํ อานนฺท เอวํ
ปุจฺเฉยฺยุํ กตเมสํ อาวุโส อานนฺท ธมฺมานํ อุปฺปาโท ปญฺญายติ
วโย ปญฺญายติ ฐิตานํ อญฺญถตฺตํ ปญฺญายตีติ เอวํ ปุฏฺโฐ
ตฺวํ อานนฺท กินฺติ พฺยากเรยฺยาสีติ สเจ มํ ภนฺเต เอวํ
ปุจฺเฉยฺยุํ กตเมสํ อาวุโส อานนฺท ธมฺมานํ อุปฺปาโท ปญฺญายติ
วโย ปญฺญายติ ฐิตานํ อญฺญถตฺตํ ปญฺญายตีติ เอวํ ปุฏฺโฐ
อหํ ภนฺเต เอวํ พฺยากเรยฺยํ รูปสฺส โข อาวุโส อุปฺปาโท
ปญฺญายติ วโย ปญฺญายติ ฐิตสฺส อญฺญถตฺตํ ปญฺญายติ
เวทนาย สญฺญาย สงฺขารานํ วิญฺญาณสฺส อุปฺปาโท
ปญฺญายติ วโย ปญฺญายติ ฐิตสฺส อญฺญถตฺตํ ปญฺญายติ
อิเมสํ โข อาวุโส ธมฺมานํ อุปฺปาโท ปญฺญายติ วโย ปญฺญายติ


ฐิตานํ อญฺญถตฺตํ ปญฺญายตีติ เอวํ ปุฏฺโฐ อหํ ภนฺเต เอวํ
พฺยากเรยฺยนฺติ
สาธุ สาธุ อานนฺท รูปสฺส โข อานนฺท อุปฺปาโท
ปญฺญายติ วโย ปญฺญายติ ฐิตสฺส อญฺญถตฺตํ ปญฺญายติ
เวทนาย สญฺญาย สงฺขารานํ วิญฺญาณสฺส อุปฺปาโท
อิเมสํ โข อานนฺท ธมฺมานํ อุปฺปาโท ปญฺญายติ วโย ปญฺญายติ
ฐิตานํ อญฺญถตฺตํ ปญฺญายตีติ เอวํ ปุฏฺโฐ ตฺวํ อานนฺท เอวํ
พฺยากเรยฺยาสีติ
สาวตฺถิยํ เอกมนฺตํ นิสินฺนํ โข อายสฺมนฺตํ อานนฺทํ
ภควา เอตทโวจ สเจ ตํ อานนฺท เอวํ ปุจฺเฉยฺยุํ กตเมสํ
อาวุโส อานนฺท ธมฺมานํ อุปฺปาโท ปญฺญายิตฺถ วโย ปญฺญายิตฺถ
ฐิตานํ อญฺญถตฺตํ ปญฺญายิตฺถ กตเมสํ ธมฺมานํ อุปฺปาโท
ปญฺญายิสฺสติ วโย ปญฺญายิสฺสติ ฐิตานํ อญฺญถตฺตํ ปญฺญายิสฺสติ
กตเมสํ ธมฺมานํ อุปฺปาโท ปญฺญายติ วโย ปญฺญายติ
ฐิตานํ อญฺญถตฺตํ ปญฺญายตีติ เอวํ ปุฏฺโฐ ตฺวํ อานนฺท
กินฺติ พฺยากเรยฺยาสีติ สเจ มํ ภนฺเต เอวํ ปจฺเฉยฺยุํ กตเมสํ
อาวุโส อานนฺท ธมฺมานํ อุปฺปาโท ปญฺญายิตฺถ วโย ปญฺญายิตฺถ
ฐิตานํ อญฺญถตฺตํ ปญฺญายิตฺถ กตเมสํ ธมฺมานํ อุปฺปาโท
ปญฺญายิสฺสติ วโย ปญฺญายิสฺสติ ฐิตานํ อญฺญถตฺตํ ปญฺญายิสฺสติ



กตเมสํ ธมฺมานํ อุปฺปาโท ปญฺญายติ วโย ปญฺญายติ
ฐิตานํ อญฺญถตฺตํ ปญฺญายตีติ เอวํ ปุฏฺโฐ อหํ ภนฺเต เอวํ
พฺยากเรยฺยํ ยํ โข อาวุโส รูปํ อตีตํ นิรุทฺธํ วิปริณตํ ตสฺส
อุปฺปาโท ปญฺญายิตฺถ วโย ปญฺญายิตฺถ ฐิตสฺส อญฺญถตฺตํ
ปญฺญายิตฺถ ยา เวทนา อตีตา นิรุทฺธา วิปริณตา ตสฺสา
อุปฺปาโท ปญฺญายิตฺถ วโย ปญฺญายิตฺถ ฐิตาย อญฺญถตฺตํ
ปญฺญายิตฺถ ยา สญฺญา เย สงฺขารา อตีตา นิรุทฺธา วิปริณตา
เตสํ อุปฺปาโท ปญฺญายิตฺถ วโย ปญฺญายิตฺถ ฐิตานํ อญฺญถตฺตํ
ปญฺญายิตฺถ ยํ วิญฺญาณํ อตีตํ นิรุทฺธํ วิปริณตํ ตสฺส
อุปฺปาโท ปญฺญายิตฺถ วโย ปญฺญายิตฺถ ฐิตสฺส อญฺญถตฺตํ
ปญฺญายิตฺถ อิเมสํ โข อาวุโส ธมฺมานํ อุปฺปาโท ปญฺญายิตฺถ
วโย ปญฺญายิตฺถ ฐิตานํ อญฺญถตฺตํ ปญฺญายิตฺถ ยํ โข
อาวุโส รูปํ อชาตํ อปาตุภูตํ ตสฺส อุปฺปาโท ปญฺญายิสฺสติ
วโย ปญฺญายิสฺสติ ฐิตสฺส อญฺญถตฺตํ ปญฺญายิสฺสติ ยา
เวทนา อชาตา อปาตุภูตา ตสฺสา อุปฺปาโท ปญฺญายิสฺสติ วโย
ปญฺญายิสฺสติ ฐิตาย อญฺญถตฺตํ ปญฺญายิสฺสติ ยา สญฺญา
เย สงฺขารา อชาตา อปาตุภูตา เตสํ อุปฺปาโท ปญฺญายิสฺสติ
วโย ปญฺญายิสฺสติ ฐิตานํ อญฺญถตฺตํ ปญฺญายิสฺสติ ยํ
วิญฺญาณํ อชาตํ อปาตุภูตํ ตสฺส อุปฺปาโท ปญฺญายิสฺสติ วโย
ปญฺญายิสฺสติ ฐิตสฺส อญฺญถตฺตํ ปญฺญายิสฺสติ อิเมสํ โข


อาวุโส ธมฺมานํ อุปฺปาโท ปญฺญายิสฺสติ วโย ปญฺญายิสฺสติ
ฐิตานํ อญฺญถตฺตํ ปญฺญายิสฺสติ ยํ โข อาวุโส รูปํ ชาตํ
ปาตุภูตํ ตสฺส อุปฺปาโท ปญฺญายติ วโย ปญฺญายติ ฐิตสฺส
อญฺญถตฺตํ ปญฺญายติ ยา เวทนา ชาตา ปาตุภูตา เป
ยา สญฺญา เย สงฺขารา ชาตา ปาตุภูตา เตสํ อุปฺปาโท
ปญฺญายติ วโย ปญฺญายติ ฐิตานํ อญฺญถตฺตํ ปญฺญายติ
ยํ วิญฺญาณํ ชาตํ ปาตุภูตํ ตสฺส อุปฺปาโท ปญฺญายติ วโย
ปญฺญายติ ฐิตสฺส อญฺญถตฺตํ ปญฺญายติ อิเมสํ โข อาวุโส
ธมฺมานํ อุปฺปาโท ปญฺญายติ วโย ปญฺญายติ ฐิตานํ อญฺญถตฺตํ
ปญฺญายตีติ เอวํ ปุฏฺโฐ อหํ ภนฺเต เอวํ พฺยากเรยฺยนฺติ
สาธุ สาธุ อานนฺท ยํ โข อานนฺท รูปํ อตีตํ นิรุทฺธํ
วิปริณตํ ตสฺส อุปฺปาโท ปญฺญายิตฺถ วโย ปญฺญายิตฺถ ฐิตสฺส
อญฺญถตฺตํ ปญฺญายิตฺถ ยา เวทนา ยา สญฺญา เย
สงฺขารา ยํ วิญฺญาณํ อตีตํ นิรุทฺธํ วิปริณตํ ตสฺส อุปฺปาโท
ปญฺญายิตฺถ วโย ปญฺญายิตฺถ ฐิตสฺส อญฺญถตฺตํ ปญฺญายิตฺถ
อิเมสํ โข อานนฺท ธมฺมานํ อุปฺปาโท ปญฺญายิตฺถ วโย
ปญฺญายิตฺถ ฐิตานํ อญฺญถตฺตํ ปญฺญายิตฺถ ยํ โข อานนฺท รูปํ
อชาตํ อปาตุภูตํ ตสฺส อุปฺปาโท ปญฺญายิสฺสติ วโย ปญฺญายิสฺสติ
ฐิตสฺส อญฺญถตฺตํ ปญฺญายิสฺสติ ยา เวทนา ยา สญฺญา
เย สงฺขารา ยํ วิญฺญาณํ อชาตํ อปาตุภูตํ ตสฺส อุปฺปาโท


ปญฺญายิสฺสติ วโย ปญฺญายิสฺสติ ฐิตสฺส อญฺญถตฺตํ
ปญฺญายิสฺสติ อิเมสํ โข อานนฺท ธมฺมานํ อุปฺปาโท ปญฺญายิสฺสติ
วโย ปญฺญายิสฺสติ ฐิตานํ อญฺญถตฺตํ ปญฺญายิสฺสติ ยํ โข
อานนฺท รูปํ ชาตํ ปาตุภูตํ ตสฺส อุปฺปาโท ปญฺญายติ วโย
ปญฺญายติ ฐิตสฺส อญฺญถตฺตํ ปญฺญายติ ยา เวทนา ชาตา
ปาตุภูตา เป ยา สญฺญา เย สงฺขารา ยํ วิญฺญาณํ
ชาตํ ปาตุภูตํ ตสฺส อุปฺปาโท ปญฺญายติ วโย ปญฺญายติ
ฐิตสฺส อญฺญถตฺตํ ปญฺญายติ อิเมสํ โข อานนฺท ธมฺมานํ
อุปฺปาโท ปญฺญายติ วโย ปญฺญายติ ฐิตานํ อญฺญถตฺตํ
ปญฺญายตีติ เอวํ ปุฏฺโฐ ตฺวํ อานนฺท เอวํ พฺยากเรยฺยาสีติ
สาวตฺถิยํ ตตฺร โข ธมฺมานุธมฺมปฏิปนฺนสฺส ภิกฺขเว
ภิกฺขุโน อยมนุธมฺโม โหติ ยํ รูเป นิพฺพิทาพหุโล วิหเรยฺย
เวทนาย นิพฺพิทาพหุโล วิหเรยฺย สญฺญาย นิพฺพิทาพหุโล วิหเรยฺย
สงฺขาเรสุ นิพฺพิทาพหุโล วิหเรยฺย วิญฺญาเณ นิพฺพิทาพหุโล
วิหเรยฺย โส รูเป นิพฺพิทาพหุโล วิหรนฺโต เวทนาย
สญฺญาย สงฺขาเรสุ วิญฺญาเณ นิพฺพิทาพหุโล วิหรนฺโต รูปํ
ปริชานาติ เวทนํ สญฺญํ สงฺขาเร วิญฺญาณํ ปริชานาติ
โส รูปํ ปริชานํ เวทนํ สญฺญํ สงฺขาเร วิญฺญาณํ
ปริชานํ ปริมุจฺจติ รูปมฺหา ปริมุจฺจติ เวทนาย ปริมุจฺจติ
สญฺญาย ปริมุจฺจติ สงฺขาเรหิ ปริมุจฺจติ วิญฺญาณมฺหา



ปริมุจฺจติ ชาติยา ชราย มรเณน โสเกหิ ปริเทเวหิ ทุกฺเขหิ
โทมนสฺเสหิ อุปายาเสหิ ปริมุจฺจติ ทุกฺขสฺมาติ วทามีติ
สาวตฺถิยํ ตตฺร โข ธมฺมานุธมฺมปฏิปนฺนสฺส ภิกฺขเว
ภิกฺขุโน อยมนุธมฺโม โหติ ยํ รูเป อนิจฺจานุปสฺสี วิหเรยฺย
เวทนาย สญฺญาย สงฺขาเรสุ วิญฺญาเณ อนิจฺจานุปสฺสี
วิหเรยฺย โส รูเป อนิจฺจานุปสฺสี วิหรนฺโต เวทนาย
สญฺญาย สงฺขาเรสุ วิญฺญาเณ อนิจฺจานุปสฺสี วิหรนฺโต
รูปํ ปริชานาติ เวทนํ สญฺญํ สงฺขาเร วิญฺญาณํ
ปริชานาติ โส รูปํ ปริชานํ เวทนํ สญฺญํ สงฺขาเร
วิญฺญาณํ ปริชานํ ปริมุจฺจติ รูปมฺหา ปริมุจฺจติ เวทนาย
ปริมุจฺจติ สญฺญาย ปริมุจฺจติ สงฺขาเรหิ ปริมุจฺจติ วิญฺญาณมฺหา
ปริมุจฺจติ ชาติยา ชราย มรเณน โสเกหิ ปริเทเวหิ ทุกฺเขหิ
โทมนสฺเสหิ อุปายาเสหิ ปริมุจฺจติ ทุกฺขสฺมาติ วทามีติ
สาวตฺถิยํ ตตฺร โข ธมฺมานุธมฺมปฏิปนฺนสฺส ภิกฺขเว
ภิกฺขุโน อยมนุธมฺโม โหติ ยํ รูเป ทุกฺขานุปสฺสี วิหเรยฺย
เวทนาย สญฺญาย สงฺขาเรสุ วิญฺญาเณ ทุกฺขานุปสฺสี
วิหเรยฺย โส รูเป ทุกฺขานุปสฺสี วิหรนฺโต เวทนาย
สญฺญาย สงฺขาเรสุ วิญฺญาเณ ทุกฺขานุปสฺสี วิหรนฺโต
รูปํ ปริชานาติ เวทนํ สญฺญํ สงฺขาเร วิญฺญาณํ
ปริชานาติ โส รูปํ ปริชานํ เวทนํ สญฺญํ สงฺขาเร


วิญฺญาณํ ปริชานํ ปริมุจฺจติ รูปมฺหา ปริมุจฺจติ เวทนาย
ปริมุจฺจติ สญฺญาย ปริมุจฺจติ สงฺขาเรหิ ปริมุจฺจติ วิญฺญาณมฺหา
ปริมุจฺจติ ชาติยา ชราย มรเณน โสเกหิ ปริเทเวหิ ทุกฺเขหิ
โทมนสฺเสหิ อุปายาเสหิ ปริมุจฺจติ ทุกฺขสฺมาติ วทามีติ
สาวตฺถิยํ ตตฺร โข ธมฺมานุธมฺมปฏิปนฺนสฺส ภิกฺขเว
ภิกฺขุโน อยมนุธมฺโม โหติ ยํ รูเป อนตฺตานุปสฺสี วิหเรยฺย
เวทนาย สญฺญาย สงฺขาเรสุ วิญฺญาเณ อนตฺตานุปสฺสี
วิหเรยฺย โส รูเป อนตฺตานุปสฺสี วิหรนฺโต เวทนาย
สญฺญาย สงฺขาเรสุ วิญฺญาเณ อนตฺตานุปสฺสี วิหรนฺโต
รูปํ ปริชานาติ เวทนํ สญฺญํ สงฺขาเร วิญฺญาณํ
ปริชานาติ โส รูปํ ปริชานํ เวทนํ สญฺญํ สงฺขาเร
วิญฺญาณํ ปริชานํ ปริมุจฺจติ รูปมฺหา ปริมุจฺจติ เวทนาย
ปริมุจฺจติ สญฺญาย ปริมุจฺจติ สงฺขาเรหิ ปริมุจฺจติ วิญฺญาณมฺหา
ปริมุจฺจติ ชาติยา ชราย มรเณน โสเกหิ ปริเทเวหิ ทุกฺเขหิ
โทมนสฺเสหิ อุปายาเสหิ ปริมุจฺจติ ทุกฺขสฺมาติ วทามีติ
นตุมฺหากวคฺโค จตุตฺโถ
ตสฺสุทฺทานํ
นตุมฺหาเกน เทฺว วุตฺตา ภิกฺขูหิ อปเร ทุเว
อานนฺเทน จ เทฺว วุตฺตา อนุธมฺเมหิ เทฺว ทุกาติ




ขนฺธสํยุตฺตสฺส มูลปณฺณาสเก อตฺตทีปวคฺโค ปญฺจโม
สาวตฺถิยํ ตตฺร โข อตฺตทีปา ภิกฺขเว วิหรถ
อตฺตสรณา อนญฺญสรณา ธมฺมทีปา ธมฺมสรณา อนญฺญสรณา
อตฺตทีปานํ ภิกฺขเว วิหรตํ อตฺตสรณานํ อนญฺญสรณานํ ธมฺมทีปานํ
ธมฺมสรณานํ อนญฺญสรณานํ โยนิโสว อุปปริกฺขิตพฺโพ กึชาติกา
โสกปริเทวทุกฺขโทมนสฺสุปายาสา กึปโหติกาติ กึชาติกา จ ภิกฺขเว
โสกปริเทวทุกฺขโทมนสฺสุปายาสา กึปโหติกา อิธ ภิกฺขเว อสฺสุตวา
ปุถุชฺชโน อริยานํ อทสฺสาวี อริยธมฺมสฺส อโกวิโท อริยธมฺเม
อวินีโต สปฺปุริสานํ อทสฺสาวี สปฺปุริสธมฺมสฺส อโกวิโท สปฺปุริสธมฺเม
อวินีโต รูปํ อตฺตโต สมนุปสฺสติ รูปวนฺตํ วา อตฺตานํ
อตฺตนิ วา รูปํ รูปสฺมึ วา อตฺตานํ ตสฺส ตํ รูปํ วิปริณมติ
อญฺญถา โหติ ตสฺส รูปวิปริณามญฺญถาภาวา อุปฺปชฺชนฺติ
โสกปริเทวทุกฺขโทมนสฺสุปายาสา เวทนํ อตฺตโต สมนุปสฺสติ
เวทนาวนฺตํ วา อตฺตานํ อตฺตนิ วา เวทนํ เวทนาย วา อตฺตานํ
ตสฺส สา เวทนา วิปริณมติ อญฺญถา โหติ ตสฺส เวทนาวิปริณามญฺญถาภาวา
อุปฺปชฺชนฺติ โสกปริเทวทุกฺขโทมนสฺสุปายาสา
สญฺญํ สงฺขาเร อตฺตโต สมนุปสฺสติ เป วิญฺญาณํ อตฺตโต
สมนุปสฺสติ วิญฺญาณวนฺตํ วา อตฺตานํ อตฺตนิ วา วิญฺญาณํ
วิญฺญาณสฺมึ วา อตฺตานํ ตสฺส ตํ วิญฺญาณํ วิปริณมติ อญฺญถา



โหติ ตสฺส วิญฺญาณวิปริณามญฺญถาภาวา อุปฺปชฺชนฺติ
โสกปริเทวทุกฺขโทมนสฺสุปายาสา
รูปสฺส เตฺวว ภิกฺขเว อนิจฺจตํ วิทิตฺวา วิปริณามํ วิราคํ
นิโรธํ ปุพฺเพ เจว รูปํ เอตรหิ จ สพฺพํ รูปํ อนิจฺจํ ทุกฺขํ วิปริณามธมฺมนฺติ
เอวเมตํ ยถาภูตํ สมฺมปฺปญฺญาย ปสฺสโต เย
โสกปริเทวทุกฺขโทมนสฺสุปายาสา เต ปหิยฺยนฺติ เตสํ ปหานา น ปริตสฺสติ
อปริตสฺสํ สุขํ วิหรติ สุขวิหารี ภิกฺขุ ตทงฺคนิพฺพุโตติ วุจฺจติ
เวทนาย เตฺวว ภิกฺขเว อนิจฺจตํ วิทิตฺวา วิปริณามํ วิราคํ นิโรธํ
ปุพฺเพ เจว เวทนา เอตรหิ จ สพฺพา เวทนา อนิจฺจา ทุกฺขา
วิปริณามธมฺมาติ เอวเมตํ ยถาภูตํ สมฺมปฺปญฺญาย ปสฺสโต เย
โสกปริเทวทุกฺขโทมนสฺสุปายาสา เต ปหิยฺยนฺติ เตสํ ปหานา น
ปริตสฺสติ อปริตสฺสํ สุขํ วิหรติ สุขวิหารี ภิกฺขุ ตทงฺคนิพฺพุโตติ
วุจฺจติ สญฺญาย สงฺขารานํ เตฺวว ภิกฺขเว อนิจฺจตํ วิทิตฺวา
วิปริณามํ วิราคํ นิโรธํ ปุพฺเพ เจว สงฺขารา เอตรหิ จ สพฺเพ
สงฺขารา อนิจฺจา ทุกฺขา วิปริณามธมฺมาติ เอวเมตํ ยถาภูตํ สมฺมปฺปญฺญาย
ปสฺสโต เย โสกปริเทวทุกฺขโทมนสฺสุปายาสา เต ปหิยฺยนฺติ
เตสํ ปหานา น ปริตสฺสติ อปริตสฺสํ สุขํ วิหรติ สุขวิหารี ภิกฺขุ
ตทงฺคนิพฺพุโตติ วุจฺจติ วิญฺญาณสฺส เตฺวว ภิกฺขเว อนิจฺจตํ
วิทิตฺวา วิปริณามํ วิราคํ นิโรธํ ปุพฺเพ เจว วิญฺญาณํ เอตรหิ จ
สพฺพํ วิญฺญาณํ อนิจฺจํ ทุกฺขํ วิปริณามธมฺมนฺติ เอวเมตํ ยถาภูตํ


สมฺมปฺปญฺญาย ปสฺสโต เย โสกปริเทวทุกฺขโทมนสฺสุปายาสา เต
ปหิยฺยนฺติ เตสํ ปหานา น ปริตสฺสติ อปริตสฺสํ สุขํ วิหรติ
สุขวิหารี ภิกฺขุ ตทงฺคนิพฺพุโตติ วุจฺจตีติ
สาวตฺถิยํ ตตฺร โข สกฺกายสมุทยคามินิญฺจ โว
ภิกฺขเว ปฏิปทํ เทเสสฺสามิ สกฺกายนิโรธคามินิญฺจ ปฏิปทํ ตํ
สุณาถ กตมา จ ภิกฺขเว สกฺกายสมุทยคามินี ปฏิปทา อิธ
ภิกฺขเว อสฺสุตวา ปุถุชฺชโน อริยานํ อทสฺสาวี อริยธมฺมสฺส อโกวิโท
อริยธมฺเม อวินีโต สปฺปุริสานํ อทสฺสาวี สปฺปุริสธมฺมสฺส อโกวิโท
สปฺปุริสธมฺเม อวินีโต รูปํ อตฺตโต สมนุปสฺสติ รูปวนฺตํ วา
อตฺตานํ อตฺตนิ วา รูปํ รูปสฺมึ วา อตฺตานํ เวทนํ อตฺตโต
เป สญฺญํ สงฺขาเร วิญฺญาณํ อตฺตโต สมนุปสฺสติ
วิญฺญาณวนฺตํ วา อตฺตานํ อตฺตนิ วา วิญฺญาณํ วิญฺญาณสฺมึ
วา อตฺตานํ อยํ วุจฺจติ ภิกฺขเว สกฺกายสมุทยคามินี ปฏิปทาติ
อิติ หิทํ ภิกฺขเว วุจฺจติ ทุกฺขสมุทยคามินี สมนุปสฺสนาติ
อยเมเวตฺถ อตฺโถ
กตมา จ ภิกฺขเว สกฺกายนิโรธคามินี ปฏิปทา อิธญ
ภิกฺขเว สุตวา อริยสาวโก อริยานํ ทสฺสาวี อริยธมฺมสฺส โกวิโท
อริยธมฺเม สุวินีโต สปฺปุริสานํ ทสฺสาวี สปฺปุริสธมฺมสฺส โกวิโท
สปฺปุริสธมฺเม สุวินีโต น รูปํ อตฺตโต สมนุปสฺสติ น รูปวนฺตํ
วา อตฺตานํ น อตฺตนิ วา รูปํ น รูปสฺมึ วา อตฺตานํ น



เวทนํ อตฺตโต น สญฺญํ น สงฺขาเร น วิญฺญาณํ อตฺตโต
สมนุปสฺสติ น วิญฺญาณวนฺตํ วา อตฺตานํ น อตฺตนิ วา
วิญฺญาณํ น วิญฺญาณสฺมึ วา อตฺตานํ อยํ วุจฺจติ ภิกฺขเว
สกฺกายนิโรธคามินี ปฏิปทาติ อิติ หิทํ ภิกฺขเว วุจฺจติ
ทุกฺขนิโรธคามินี สมนุปสฺสนาติ อยเมเวตฺถ อตฺโถติ
สาวตฺถิยํ ตตฺร โข รูปํ ภิกฺขเว อนิจฺจํ ยทนิจฺจํ
ตํ ทุกฺขํ ยํ ทุกฺขํ ตทนตฺตา ยทนตฺตา ตํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
เอวเมตํ ยถาภูตํ สมฺมปฺปญฺญาย ปสฺสโต จิตฺตํ วิรชฺชติ วิมุจฺจติ
อนุปาทาย อาสเวหิ เวทนา อนิจฺจา สญฺญา สงฺขารา
วิญฺญาณํ อนิจฺจํ ยทนิจฺจํ ตํ ทุกฺขํ ยํ ทุกฺขํ ตทนตฺตา ยทนตฺตา
ตํ เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย ทฏฺฐพฺพํ เอวเมตํ ยถาภูตํ สมฺมปฺปญฺญาย
ปสฺสโต จิตฺตํ วิรชฺชติ วิมุจฺจติ อนุปาทาย อาสเวหิ
รูปธาตุยา เจ ภิกฺขเว ภิกฺขุโน จิตฺตํ วิรตฺตํ วิมุตฺตํ
โหติ อนุปาทาย อาสเวหิ เวทนาธาตุยา เจ สญฺญาธาตุยา
เจ สงฺขารธาตุยา เจ วิญฺญาณธาตุยา เจ ภิกฺขเว ภิกฺขุโน
จิตฺตํ วิรตฺตํ วิมุตฺตํ โหติ อนุปาทาย อาสเวหิ วิมุตฺตตฺตา
ฐิตํ ฐิตตฺตา สนฺตุสิตํ สนฺตุสิตตฺตา น ปริตสฺสติ อปริตสฺสํ
ปจฺจตฺตญฺเญว ปรินิพฺพายติ ขีณา ชาติ วุสิตํ พฺรหฺมจริยํ


กตํ กรณียํ นาปรํ อิตฺถตฺตายาติ ปชานาตีติ
สาวตฺถิยํ ตตฺร โข รูปํ ภิกฺขเว อนิจฺจํ ยทนิจฺจํ
ตํ ทุกฺขํ ยํ ทุกฺขํ ตทนตฺตา ยทนตฺตา ตํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
เวทนา อนิจฺจา สญฺญา อนิจฺจา สงฺขารา อนิจฺจา วิญฺญาณํ
อนิจฺจํ ยทนิจฺจํ ตํ ทุกฺขํ ยํ ทุกฺขํ ตทนตฺตา ยทนตฺตา ตํ
เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย ทฏฺฐพฺพํ เอวเมตํ ยถาภูตํ สมฺมปฺปญฺญาย
ปสฺสโต ปุพฺพนฺตานุทิฏฺฐิโย น โหนฺติ ปุพฺพนฺตานุทิฏฺฐีนํ อสติ
อปรนฺตานุทิฏฺฐิโย น โหนฺติ อปรนฺตานุทิฏฺฐีนํ อสติ ถามสา
ปรามาโส น โหติ ถามสา ปรามาเส อสติ รูปสฺมึ เวทนาย
สญฺญาย สงฺขาเรสุ วิญฺญาณสฺมึ จิตฺตํ วิรชฺชติ วิมุจฺจติ อนุปาทาย
อาสเวหิ วิมุตฺตตฺตา ฐิตํ ฐิตตฺตา สนฺตุสิตํ สนฺตุสิตตฺตา น
ปริตสฺสติ อปริตสฺสํ ปจฺจตฺตญฺเญว ปรินิพฺพายติ ขีณา ชาติ
วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ ปชานาตีติ
สาวตฺถิยํ ตตฺร โข เย หิ เกจิ ภิกฺขเว สมณา
วา พฺราหฺมณา วา อเนกวิหิตํ อตฺตานํ สมนุปสฺสมานา สมนุปสฺสนฺติ
สพฺเพ เต ปญฺจุปาทานกฺขนฺเธ สมนุปสฺสนฺติ เอเตสํ วา
อญฺญตรํ กตเม ปญฺจ อิธ ภิกฺขเว อสฺสุตวา ปุถุชฺชโน อริยานํ
อทสฺสาวี เป สปฺปุริสธมฺเม อวินีโต รูปํ อตฺตโต สมนุปสฺสติ


รูปวนฺตํ วา อตฺตานํ อตฺตนิ วา รูปํ รูปสฺมึ วา อตฺตานํ
เวทนํ สญฺญํ สงฺขาเร วิญฺญาณํ อตฺตโต สมนุปสฺสติ
วิญฺญาณวนฺตํ วา อตฺตานํ อตฺตนิ วา วิญฺญาณํ วิญฺญาณสฺมึ
วา อตฺตานํ อิติ อยญฺเจว สมนุปสฺสนา อสฺมีติ จสฺส อธิคตํ
โหติ อสฺมีติ โข ปน ภิกฺขเว อธิคเต อถ ปญฺจนฺนํ อินฺทฺริยานํ
อวกฺกนฺติ โหติ จกฺขุนฺทฺริยสฺส โสตินฺทฺริยสฺส ฆานินฺทฺริยสฺส
ชิวฺหินฺทฺริยสฺส กายินฺทฺริยสฺส อตฺถิ ภิกฺขเว มโน อตฺถิ ธมฺมา อตฺถิ
อวิชฺชาธาตุ อวิชฺชาสมฺผสฺสเชน ภิกฺขเว เวทยิเตน ผุฏฺฐสฺส
อสฺสุตวโต ปุถุชฺชนสฺส อสฺมีติปิสฺส โหติ อยมหมสฺมีติปิสฺส โหติ
ภวิสฺสนฺติปิสฺส โหติ น ภวิสฺสนฺติปิสฺส โหติ รูปี ภวิสฺสนฺติปิสฺส
โหติ อรูปี ภวิสฺสนฺติปิสฺส โหติ สญฺญี ภวิสฺสนฺติปิสฺส โหติ
อสญฺญี ภวิสฺสนฺติปิสฺส โหติ เนวสญฺญินาสญฺญี ภวิสฺสนฺติปิสฺส
โหติ ติฏฺฐนฺติ โข ปน ภิกฺขเว ตตฺเถว ปญฺจินฺทฺริยานิ อเถตฺถ
สุตวโต อริยสาวกสฺส อวิชฺชา ปหียติ วิชฺชา อุปฺปชฺชติ ตสฺส
อวิชฺชาวิราคา วิชฺชุปฺปาทา อสฺมีติปิสฺส น โหติ อยมหมสฺมีติปิสฺส
น โหติ ภวิสฺสนฺติปิสฺส น โหติ น ภวิสฺสนฺติปิสฺส น
โหติ รูปี ภวิสฺสนฺติปิสฺส น โหติ อรูปี ภวิสฺสนฺติปิสฺส น โหติ
สญฺญี ภวิสฺสนฺติปิสฺส น โหติ อสญฺญี ภวิสฺสนฺติปิสฺส น โหติ
เนวสญฺญินาสญฺญี ภวิสฺสนฺติปิสฺส น โหตีติ
สาวตฺถิยํ ตตฺร โข ปญฺจ จ ภิกฺขเว ขนฺเธ



เทเสสฺสามิ ปญฺจุปาทานกฺขนฺเธ จ ตํ สุณาถ กตเม จ
ภิกฺขเว ปญฺจกฺขนฺธา ยงฺกิญฺจิ ภิกฺขเว รูปํ อตีตานาคตปจฺจุปฺปนฺนํ
อชฺฌตฺตํ วา พหิทฺธา วา โอฬาริกํ วา สุขุมํ วา หีนํ วา ปณีตํ
วา ยํ ทูเร สนฺติเก วา อยํ วุจฺจติ รูปกฺขนฺโธ ยา กาจิ
เวทนา ยา กาจิ สญฺญา เย เกจิ สงฺขารา อตีตานาคตปจฺจุปฺปนฺนา
ปจฺจุปฺปนฺนา อชฺฌตฺตา วา พหิทฺธา วา โอฬาริกา วา สุขุมา
วา หีนา วา ปณีตา วา เย ทูเร สนฺติเก วา อยํ วุจฺจติ
สงฺขารกฺขนฺโธ ยงฺกิญฺจิ วิญฺญาณํ อตีตานาคตปจฺจุปฺปนฺนํ อชฺฌตฺตํ
วา พหิทฺธา วา โอฬาริกํ วา สุขุมํ วา หีนํ วา ปณีตํ วา ยํ
ทูเร สนฺติเก วา อยํ วุจฺจติ วิญฺญาณกฺขนฺโธ อิเม วุจฺจนฺติ
ภิกฺขเว ปญฺจกฺขนฺธา
กตเม จ ภิกฺขเว ปญฺจุปาทานกฺขนฺธา ยงฺกิญฺจิ ภิกฺขเว
รูปํ อตีตานาคตปจฺจุปฺปนฺนํ อชฺฌตฺตํ วา พหิทฺธา วา โอฬาริกํ
วา สุขุมํ วา หีนํ วา ปณีตํ วา ยํ ทูเร สนฺติเก วา สาสวํ
อุปาทานิยํ อยํ วุจฺจติ รูปูปาทานกฺขนฺโธ ยา กาจิ เวทนา
เป ยา ทูเร สนฺติเก วา สาสวา อุปาทานิยา อยํ วุจฺจติ
เวทนูปาทานกฺขนฺโธ ยา กาจิ สญฺญา เป ยา ทูเร สนฺติเก
วา สาสวา อุปาทานิยา อยํ วุจฺจติ สญฺญูปาทานกฺขนฺโธ เย
เกจิ สงฺขารา เป สาสวา อุปาทานิยา อยํ วุจฺจติ
สงฺขารูปาทานกฺขนฺโธ ยงฺกิญฺจิ วิญฺญาณํ อตีตานาคตปจฺจุปฺปนฺนํ


เป ยํ ทูเร สนฺติเก วา สาสวํ อุปาทานิยํ อยํ วุจฺจติ
วิญฺญาณูปาทานกฺขนฺโธ อิเม วุจฺจนฺติ ภิกฺขเว ปญฺจุปาทานกฺขนฺธาติ
เอวมฺเม สุตํ เอกํ สมยํ ภควา ราชคเห วิหรติ
เวฬุวเน กลนฺทกนิวาเป อถ โข โสโณ คหปติปุตฺโต เยน
ภควา เตนุปสงฺกมิ อุปสงฺกมิตฺวา เป เอกมนฺตํ นิสินฺนํ โข
โสณํ คหปติปุตฺตํ ภควา เอตทโวจ เย หิ เกจิ โสณ สมณา
วา พฺราหฺมณา วา อนิจฺเจน รูเปน ทุกฺเขน วิปริณามธมฺเมน
เสยฺโยหมสฺมีติ วา สมนุปสฺสนฺติ สทิโสหมสฺมีติ วา สมนุปสฺสนฺติ
หีโนหมสฺมีติ วา สมนุปสฺสนฺติ กิมญฺญตฺร ยถาภูตสฺส อทสฺสนา
อนิจฺจาย เวทนาย ทุกฺขาย วิปริณามธมฺมาย เสยฺโยหมสฺมีติ วา
สมนุปสฺสนฺติ สทิโสหมสฺมีติ วา สมนุปสฺสนฺติ หีโนหมสฺมีติ
วา สมนุปสฺสนฺติ กิมญฺญตฺร ยถาภูตสฺส อทสฺสนา อนิจฺจาย
สญฺญาย อนิจฺเจหิ สงฺขาเรหิ ทุกฺเขหิ วิปริณามธมฺเมหิ
เสยฺโยหมสฺมีติ วา สมนุปสฺสนฺติ สทิโสหมสฺมีติ วา สมนุปสฺสนฺติ
หีโนหมสฺมีติ วา สมนุปสฺสนฺติ กิมญฺญตฺร ยถาภูตสฺส อทสฺสนา
อนิจฺเจน วิญฺญาเณน ทุกฺเขน วิปริณามธมฺเมน เสยฺโยหมสฺมีติ วา
สมนุปสฺสนฺติ สทิโสหมสฺมีติ วา สมนุปสฺสนฺติ หีโนหมสฺมีติ วา
สมนุปสฺสนฺติ กิมญฺญตฺร ยถาภูตสฺส อทสฺสนา
เย จ โข เกจิ โสณ สมณา วา พฺราหฺมณา วา
อนิจฺเจน รูเปน ทุกฺเขน วิปริณามธมฺเมน เสยฺโยหมสฺมีติปิ น



สมนุปสฺสนฺติ สทิโสหมสฺมีติปิ น สมนุปสฺสนฺติ หีโนหมสฺมีติปิ
น สมนุปสฺสนฺติ กิมญฺญตฺร ยถาภูตสฺส ทสฺสนา อนิจฺจาย
เวทนาย อนิจฺจาย สญฺญาย อนิจฺเจหิ สงฺขาเรหิ อนิจฺเจน
วิญฺญาเณน ทุกฺเขน วิปริณามธมฺเมน เสยฺโยหมสฺมีติปิ น
สมนุปสฺสนฺติ สทิโสหมสฺมีติปิ น สมนุปสฺสนฺติ หีโนหมสฺมีติปิ น
สมนุปสฺสนฺติ กิมญฺญตฺร ยถาภูตสฺส ทสฺสนา
ตํ กึ มญฺญสิ โสณ รูปํ นิจฺจํ วา อนิจฺจํ วาติ
อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ
ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ
สมนุปสฺสิตุํ เอตํ มม เอโสหมสฺมิ เอโส เม อตฺตาติ โน เหตํ
ภนฺเต เวทนา นิจฺจา วา อนิจฺจา วาติ อนิจฺจา ภนฺเต
สญฺญา สงฺขารา วิญฺญาณํ นิจฺจํ วา อนิจฺจํ วาติ อนิจฺจํ
ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ ภนฺเต
ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ สมนุปสฺสิตุํ
เอตํ มม เอโสหมสฺมิ เอโส เม อตฺตาติ โน เหตํ ภนฺเต
ตสฺมา ติห โสณ ยงฺกิญฺจิ รูปํ อตีตานาคตปจฺจุปฺปนฺนํ
อชฺฌตฺตํ วา พหิทฺธา วา โอฬาริกํ วา สุขุมํ วา หีนํ วา ปณีตํ
วา ยํ ทูเร สนฺติเก วา สพฺพํ รูปํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
ยา กาจิ เวทนา ยา กาจิ สญฺญา เย เกจิ สงฺขารา


ยงฺกิญฺจิ วิญฺญาณํ อตีตานาคตปจฺจุปฺปนฺนํ อชฺฌตฺตํ วา พหิทฺธา
วา โอฬาริกํ วา สุขุมํ วา หีนํ วา ปณีตํ วา ยํ ทูเร สนฺติเก
วา สพฺพํ วิญฺญาณํ เนตํ มม เนโสหมสฺมิ น เมโส อตฺตาติ
เอวเมตํ ยถาภูตํ สมฺมปฺปญฺญาย ทฏฺฐพฺพํ
เอวํ ปสฺสํ โสณ สุตวา อริยสาวโก รูปสฺมึปิ นิพฺพินฺทติ
เวทนายปิ นิพฺพินฺทติ สญฺญายปิ นิพฺพินฺทติ สงฺขาเรสุปิ
นิพฺพินฺทติ วิญฺญาณสฺมึปิ นิพฺพินฺทติ นิพฺพินฺทํ วิรชฺชติ วิราคา
วิมุจฺจติ วิมุตฺตสฺมึ วิมุตฺตมิติ ญาณํ โหติ ขีณา ชาติ
วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ ปชานาตีติ
เอวมฺเม สุตํ เอกํ สมยํ ภควา ราชคเห วิหรติ เวฬุวเน
กลนฺทกนิวาเป อถ โข โสโณ คหปติปุตฺโต เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺนํ โข โสณํ คหปติปุตฺตํ ภควา เอตทโวจ เย หิ
เกจิ โสณ สมณา วา พฺราหฺมณา วา รูปํ นปฺปชานนฺติ
รูปสมุทยํ นปฺปชานนฺติ รูปนิโรธํ นปฺปชานนฺติ รูปนิโรธคามินีปฏิปทํ
นปฺปชานนฺติ เวทนํ นปฺปชานนฺติ เวทนาสมุทยํ นปฺปชานนฺติ
เวทนานิโรธํ นปฺปชานนฺติ เวทนานิโรธคามินีปฏิปทํ นปฺปชานนฺติ
สญฺญํ นปฺปชานนฺติ เป สงฺขาเร นปฺปชานนฺติ สงฺขารสมุทยํ
นปฺปชานนฺติ สงฺขารนิโรธํ นปฺปชานนฺติ สงฺขารนิโรธคามินีปฏิปทํ
นปฺปชานนฺติ วิญฺญาณํ นปฺปชานนฺติ วิญฺญาณสมุทยํ นปฺปชานนฺติ


วิญฺญาณนิโรธํ นปฺปชานนฺติ วิญฺญาณนิโรธคามินีปฏิปทํ นปฺปชานนฺติ
นเมเต โสณ สมณา วา พฺราหฺมณา วา สมเณสุ วา
สมณสมฺมตา พฺราหฺมเณสุ วา พฺราหฺมณสมฺมตา น จ ปน
เต อายสฺมนฺโต สามญฺญตฺถํ วา พฺราหฺมญฺญตฺถํ วา ทิฏฺเฐว
ธมฺเม สยํ อภิญฺญา สจฺฉิกตฺวา อุปสมฺปชฺช วิหรนฺติ
เย จ โข เกจิ โสณ สมณา วา พฺราหฺมณา วา
รูปํ ปชานนฺติ รูปสมุทยํ ปชานนฺติ รูปนิโรธํ ปชานนฺติ
รูปนิโรธคามินีปฏิปทํ ปชานนฺติ เวทนํ ปชานนฺติ เป สญฺญํ
ปชานนฺติ สงฺขาเร ปชานนฺติ วิญฺญาณํ ปชานนฺติ วิญฺญาณสมุทยํ
ปชานนฺติ วิญฺญาณนิโรธํ ปชานนฺติ วิญฺญาณนิโรธคามินีปฏิปทํ
ปชานนฺติ เต โขเม โสณ สมณา วา พฺราหฺมณา
วา สมเณสุ เจว สมณสมฺมตา พฺราหฺมเณสุ จ พฺราหฺมณสมฺมตา
เต จ ปนายสฺมนฺโต สามญฺญตฺถญฺจ พฺราหฺมญฺญตฺถญฺจ ทิฏฺเฐว
ธมฺเม สยํ อภิญฺญา สจฺฉิกตฺวา อุปสมฺปชฺช วิหรนฺตีติ
สาวตฺถิยํ ตตฺร โข เป เอตทโวจ อนิจฺจญฺเญว
ภิกฺขเว ภิกฺขุ รูปํ อนิจฺจนฺติ ปสฺสติ สาสฺส โหติ สมฺมาทิฏฺฐิ
สมฺมา ปสฺสํ นิพฺพินฺทติ นนฺทิกฺขยา ราคกฺขโย ราคกฺขยา
นนฺทิกฺขโย นนฺทิราคกฺขยา จิตฺตํ วิมุตฺตํ สุวิมุตฺตนฺติ วุจฺจติ
อนิจฺจญฺเญว ภิกฺขเว ภิกฺขุ เวทนํ อนิจฺจาติ ปสฺสติ สาสฺส
โหติ สมฺมาทิฏฺฐิ สมฺมา ปสฺสํ นิพฺพินฺทติ นนฺทิกฺขยา ราคกฺขโย


ราคกฺขยา นนฺทิกฺขโย นนฺทิราคกฺขยา จิตฺตํ วิมุตฺตํ สุวิมุตฺตนฺติ
วุจฺจติ อนิจฺจญฺเญว ภิกฺขเว ภิกฺขุ สญฺญํ อนิจฺจาติ ปสฺสติ
เป อนิจฺเจ เยว ภิกฺขเว ภิกฺขุ สงฺขาเร อนิจฺจาติ ปสฺสติ
สาสฺส โหติ สมฺมาทิฏฺฐิ สมฺมา ปสฺสํ นิพฺพินฺทติ นนฺทิกฺขยา
ราคกฺขโย ราคกฺขยา นนฺทิกฺขโย นนฺทิราคกฺขยา จิตฺตํ วิมุตฺตํ
สุวิมุตฺตนฺติ วุจฺจติ อนิจฺจญฺเญว ภิกฺขเว ภิกฺขุ วิญฺญาณํ
อนิจฺจนฺติ ปสฺสติ สาสฺส โหติ สมฺมาทิฏฺฐิ สมฺมา ปสฺสํ
นิพฺพินฺทติ นนฺทิกฺขยา ราคกฺขโย ราคกฺขยา นนฺทิกฺขโย
นนฺทิราคกฺขยา จิตฺตํ วิมุตฺตํ สุวิมุตฺตนฺติ วุจฺจตีติ
สาวตฺถิยํ ตตฺร โข เป เอตทโวจ รูปํ ภิกฺขเว
โยนิโส มนสิกโรถ รูปานิจฺจตญฺจ ยถาภูตํ สมนุปสฺสถ รูปํ
ภิกฺขเว ภิกฺขุ โยนิโส มนสิกโรนฺโต รูปานิจฺจตญฺจ ยถาภูตํ
สมนุปสฺสนฺโต รูปสฺมึ นิพฺพินฺทติ นนฺทิกฺขยา ราคกฺขโย ราคกฺขยา
นนฺทิกฺขโย นนฺทิราคกฺขยา จิตฺตํ วิมุตฺตํ สุวิมุตฺตนฺติ วุจฺจติ
เวทนํ ภิกฺขเว โยนิโส มนสิกโรถ เวทนานิจฺจตญฺจ ยถาภูตํ
สมนุปสฺสถ เวทนํ ภิกฺขเว ภิกฺขุ โยนิโส มนสิกโรนฺโต เวทนานิจฺจตญฺจ
ยถาภูตํ สมนุปสฺสนฺโต เวทนาย นิพฺพินฺทติ นนฺทิกฺขยา
ราคกฺขโย ราคกฺขยา นนฺทิกฺขโย นนฺทิราคกฺขยา จิตฺตํ วิมุตฺตํ
สุวิมุตฺตนฺติ วุจฺจติ สญฺญํ ภิกฺขเว สงฺขาเร ภิกฺขเว โยนิโส
มนสิกโรถ สงฺขารานิจฺจตญฺจ ยถาภูตํ สมนุปสฺสถ สงฺขาเร


ภิกฺขเว ภิกฺขุ โยนิโส มนสิกโรนฺโต สงฺขารานิจฺจตญฺจ ยถาภูตํ
สมนุปสฺสนฺโต สงฺขาเรสุ นิพฺพินฺทติ นนฺทิกฺขยา ราคกฺขโย
ราคกฺขยา นนฺทิกฺขโย นนฺทิราคกฺขยา จิตฺตํ วิมุตฺตํ สุวิมุตฺตนฺติ
วุจฺจติ วิญฺญาณํ ภิกฺขเว โยนิโส มนสิกโรถ วิญฺญาณานิจฺจตญฺจ
ยถาภูตํ สมนุปสฺสถ วิญฺญาณํ ภิกฺขเว ภิกฺขุ
โยนิโส มนสิกโรนฺโต วิญฺญาณานิจฺจตญฺจ ยถาภูตํ สมนุปสฺสนฺโต
วิญฺญาณสฺมึ นิพฺพินฺทติ นนฺทิกฺขยา ราคกฺขโย ราคกฺขยา
นนฺทิกฺขโย นนฺทิราคกฺขยา จิตฺตํ วิมุตฺตํ สุวิมุตฺตนฺติ วุจฺจตีติ
อตฺตทีปวคฺโค ปญฺจโม
ตสฺสุทฺทานํ
อตฺตทีปา ปฏิปทา เทฺว จ โหนฺติ อนิจฺจตา
สมนุปสฺสนา ขนฺธา เทฺว โสณา เทฺว นนฺทิกฺขเยน จาติ
มูลปณฺณาสกํ สมตฺตํ
ตสฺส มูลปณฺณาสกวคฺคสฺสุทฺทานํ
นกุลปิตา อนิจฺโจ จ ภาเรน นตุมฺหาเกน จ
อตฺตทีเปน ปณฺณาโส ปฐโม เตน วุจฺจตีติ



ขนฺธสํยุตฺตสฺส มชฺฌิมปณฺณาสเก อุปายวคฺโค ปฐโม
สาวตฺถิยํ ตตฺร โข เป เอตทโวจ อุปาโย
ภิกฺขเว อวิมุตฺโต อนุปาโย วิมุตฺโต รูปูปายํ วา ภิกฺขเว
วิญฺญาณํ ติฏฺฐมานํ ติฏฺเฐยฺย รูปารมฺมณํ รูปปฺปติฏฺฐํ นนฺทูปเสวนํ
วุฑฺฒึ วิรูฬฺหึ เวปุลฺลํ อาปชฺเชยฺย เป สงฺขารูปายํ วา
ภิกฺขเว วิญฺญาณํ ติฏฺฐมานํ ติฏฺเฐยฺย สงฺขารารมฺมณํ สงฺขารปฺปติฏฺฐํ
นนฺทูปเสวนํ วุฑฺฒึ วิรูฬฺหึ เวปุลฺลํ อาปชฺเชยฺย โย
ภิกฺขเว เอวํ วเทยฺย อหํ อญฺญตฺร รูปา อญฺญตฺร เวทนาย
อญฺญตฺร สญฺญาย อญฺญตฺร สงฺขาเรหิ วิญฺญาณสฺส อาคตึ วา
คตึ วา จุตึ วา อุปปตฺตึ วา วุฑฺฒึ วา วิรูฬฺหึ วา เวปุลฺลํ
วา ปญฺญเปสฺสามีติ เนตํ ฐานํ วิชฺชติ รูปธาตุยา เจ ภิกฺขเว
ภิกฺขุโน เวทนาธาตุยา เจ ภิกฺขเว ภิกฺขุโน สญฺญาธาตุยา
เจ ภิกฺขเว ภิกฺขุโน สงฺขารธาตุยา เจ ภิกฺขเว ภิกฺขุโน
วิญฺญาณธาตุยา เจ ภิกฺขเว ภิกฺขุโน ราโค ปหีโน โหติ ราคสฺส
ปหานา โวจฺฉิชฺชตารมฺมณํ ปติฏฺฐา วิญฺญาณสฺส น โหติ
ตทปฺปติฏฺฐิตํ วิญฺญาณํ อวิรูฬฺหํ อนภิสงฺขจฺจ วิมุตฺตํ วิมุตฺตตฺตา
ฐิตํ ฐิตตฺตา สนฺตุสิตํ สนฺตุสิตตฺตา น ปริตสฺสติ อปริตสฺสํ
ปจฺจตฺตญฺเญว ปรินิพฺพายติ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ ปชานาตีติ


สาวตฺถิยํ ตตฺร โข ปญฺจิมานิ ภิกฺขเว พีชชาตานิ
กตมานิ ปญฺจ มูลพีชํ ขนฺธพีชํ ผลพีชํ อคฺคพีชํ พีชพีชญฺเญว
ปญฺจมํ อิมานิ จสฺสุ ภิกฺขเว ปญฺจ พีชชาตานิ อกฺขณฺฑานิ
อปูติกานิ อวาตาตปปฺปหตานิ สาราทานิ สุขสยิตานิ ปฐวี จ
นาสฺส อาโป จ นาสฺส อปิ นุมานิ ภิกฺขเว ปญฺจ พีชชาตานิ
วุฑฺฒึ วิรูฬฺหึ เวปุลฺลํ อาปชฺเชยฺยุนฺติ โน เหตํ ภนฺเต อิมานิ
จสฺสุ ภิกฺขเว ปญฺจ พีชชาตานิ อกฺขณฺฑานิ เป สุขสยิตานิ
ปฐวี จ อสฺส อาโป จ อสฺส อปิ นุมานิ ภิกฺขเว ปญฺจ
พีชชาตานิ วุฑฺฒึ วิรูฬฺหึ เวปุลฺลํ อาปชฺเชยฺยุนฺติ เอวํ ภนฺเต
เสยฺยถาปิ ภิกฺขเว ปฐวีธาตุ เอวํ จตสฺโส วิญฺญาณฏฺฐิติโย
ทฏฺฐพฺพา เสยฺยถาปิ ภิกฺขเว อาโปธาตุ เอวํ นนฺทิราโค
ทฏฺฐพฺโพ เสยฺยถาปิ ภิกฺขเว ปญฺจ พีชชาตานิ เอวํ
วิญฺญาณํ สาหารํ ทฏฺฐพฺพํ รูปูปายํ วา ภิกฺขเว วิญฺญาณํ
ติฏฺฐมานํ ติฏฺเฐยฺย รูปารมฺมณํ รูปปฺปติฏฺฐํ นนฺทูปเสวนํ วุฑฺฒึ
วิรูฬฺหึ เวปุลฺลํ อาปชฺเชยฺย เวทนูปายํ วา ภิกฺขเว วิญฺญาณํ
ติฏฺฐมานํ ติฏฺเฐยฺย เป นนฺทูปเสวนํ วุฑฺฒึ วิรูฬฺหึ เวปุลฺลํ
อาปชฺเชยฺย สญฺญูปายํ วา เป สงฺขารูปายํ วา ภิกฺขเว
วิญฺญาณํ ติฏฺฐมานํ ติฏฺเฐยฺย สงฺขารารมฺมณํ สงฺขารปฺปติฏฺฐํ
นนฺทูปเสวนํ วุฑฺฒึ วิรูฬฺหึ เวปุลฺลํ อาปชฺเชยฺย โย ภิกฺขเว
เอวํ วเทยฺย อหํ อญฺญตฺร รูปา อญฺญตฺร เวทนาย อญฺญตฺร




สญฺญาย อญฺญตฺร สงฺขาเรหิ วิญฺญาณสฺส อาคตึ วา คตึ วา
จุตึ วา อุปปตฺตึ วา วุฑฺฒึ วา วิรูฬฺหึ วา เวปุลฺลํ วา
ปญฺญเปสฺสามีติ เนตํ ฐานํ วิชฺชติ รูปธาตุยา เจ ภิกฺขเว ภิกฺขุโน
ราโค ปหีโน โหติ ราคสฺส ปหานา โวจฺฉิชฺชตารมฺมณํ ปติฏฺฐา
วิญฺญาณสฺส น โหติ เวทนาธาตุยา เจ สญฺญาธาตุยา
เจ สงฺขารธาตุยา เจ วิญฺญาณธาตุยา เจ ภิกฺขเว ภิกฺขุโน
ราโค ปหีโน โหติ ราคสฺส ปหานา โวจฺฉิชฺชตารมฺมณํ ปติฏฺฐา
วิญฺญาณสฺส น โหติ ตทปฺปติฏฺฐิตํ วิญฺญาณํ อวิรูฬฺหํ อนภิสงฺขจฺจ
วิมุตฺตํ วิมุตฺตตฺตา ฐิตํ ฐิตตฺตา สนฺตุสิตํ สนฺตุสิตตฺตา
น ปริตสฺสติ อปริตสฺสํ ปจฺจตฺตญฺเญว ปรินิพฺพายติ ขีณา
ชาติ เป นาปรํ อิตฺถตฺตายาติ ปชานาตีติ
สาวตฺถี ตตฺร โข ภควา อุทานํ อุทาเนสิ โน
จสฺสํ โน จ เม สิยา น ภวิสฺสติ น เม ภวิสฺสตีติ เอวํ
วิมุจฺจมาโน ภิกฺขุ ฉินฺเทยฺย โอรมฺภาคิยานิ สญฺโญชนานีติ
เอวํ วุตฺเต อญฺญตโร ภิกฺขุ ภควนฺตํ เอตทโวจ
ยถากถํ ปน ภนฺเต โน จสฺสํ โน จ เม สิยา น ภวิสฺสติ
น เม ภวิสฺสตีติ เอวํ วิมุจฺจมาโน ภิกฺขุ ฉินฺเทยฺย โอรมฺภาคิยานิ
สญฺโญชนานีติ อิธ ภิกฺขุ อสฺสุตวา ปุถุชฺชโน อริยานํ อทสฺสาวี
เป สปฺปุริสธมฺเม อวินีโต รูปํ อตฺตโต สมนุปสฺสติ รูปวนฺตํ




วา อตฺตานํ อตฺตนิ วา รูปํ รูปสฺมึ วา อตฺตานํ เวทนํ
สญฺญํ สงฺขาเร วิญฺญาณํ อตฺตโต สมนุปสฺสติ วิญฺญาณวนฺตํ
วา อตฺตานํ อตฺตนิ วา วิญฺญาณํ วิญฺญาณสฺมึ วา อตฺตานํ
โส อนิจฺจํ รูปํ อนิจฺจํ รูปนฺติ ยถาภูตํ นปฺปชานาติ อนิจฺจํ
เวทนํ อนิจฺจา เวทนาติ ยถาภูตํ นปฺปชานาติ อนิจฺจํ สญฺญํ
อนิจฺจา สญฺญาติ ยถาภูตํ นปฺปชานาติ อนิจฺเจ สงฺขาเร อนิจฺจา
สงฺขาราติ ยถาภูตํ นปฺปชานาติ อนิจฺจํ วิญฺญาณํ อนิจฺจํ
วิญฺญาณนฺติ ยถาภูตํ นปฺปชานาติ ทุกฺขํ รูปํ ทุกฺขํ รูปนฺติ
ยถาภูตํ นปฺปชานาติ ทุกฺขํ เวทนํ ทุกฺขํ สญฺญํ ทุกฺเข
สงฺขาเร ทุกฺขํ วิญฺญาณํ ทุกฺขํ วิญฺญาณนฺติ ยถาภูตํ นปฺปชานาติ
อนตฺตํ รูปํ อนตฺตํ รูปนฺติ ยถาภูตํ นปฺปชานาติ อนตฺตํ
เวทนํ อนตฺตํ สญฺญํ อนตฺเต สงฺขาเร อนตฺตํ วิญฺญาณํ
อนตฺตํ วิญฺญาณนฺติ ยถาภูตํ นปฺปชานาติ สงฺขตํ รูปํ สงฺขตํ
รูปนฺติ ยถาภูตํ นปฺปชานาติ สงฺขตํ เวทนํ สงฺขตํ สญฺญํ
สงฺขเต สงฺขาเร สงฺขตํ วิญฺญาณํ สงฺขตํ วิญฺญาณนฺติ ยถาภูตํ
นปฺปชานาติ รูปํปิ ภวิสฺสตีติ ยถาภูตํ นปฺปชานาติ เวทนาปิ
ภวิสฺสติ สญฺญาปิ ภวิสฺสติ สงฺขาราปิ ภวิสฺสนฺติ
วิญฺญาณมฺปิ ภวิสฺสตีติ ยถาภูตํ นปฺปชานาติ
สุตวา จ โข ภิกฺขุ อริยสาวโก อริยานํ ทสฺสาวี
อริยธมฺมสฺส โกวิโท อริยธมฺเม สุวินีโต สปฺปุริสานํ ทสฺสาวี



สปฺปุริสธมฺมสฺส โกวิโท สปฺปุริสธมฺเม สุวินีโต น รูปํ อตฺตโต
สมนุปสฺสติ เป น เวทนํ น สญฺญํ น สงฺขาเร น
วิญฺญาณํ อตฺตโต สมนุปสฺสติ โส อนิจฺจํ รูปํ อนิจฺจํ
รูปนฺติ ยถาภูตํ ปชานาติ อนิจฺจํ เวทนํ อนิจฺจํ สญฺญํ
อนิจฺเจ สงฺขาเร อนิจฺจํ วิญฺญาณํ อนิจฺจํ วิญฺญาณนฺติ
ยถาภูตํ ปชานาติ ทุกฺขํ รูปํ เป ทุกฺขํ วิญฺญาณํ อนตฺตํ
รูปํ เป อนตฺตํ วิญฺญาณํ สงฺขตํ รูปํ เป สงฺขตํ
วิญฺญาณํ สงฺขตํ วิญฺญาณนฺติ ยถาภูตํ ปชานาติ รูปํปิ
ภวิสฺสตีติ ยถาภูตํ ปชานาติ เวทนา สญฺญา สงฺขารา
วิญฺญาณมฺปิ ภวิสฺสตีติ ยถาภูตํ ปชานาติ โส รูปสฺส วิภวา
เวทนาย วิภวา สญฺญาย วิภวา สงฺขารานํ วิภวา วิญฺญาณสฺส
วิภวา เอวํ โข ภิกฺขุ โน จสฺสํ โน จ เม สิยา น
ภวิสฺสติ น เม ภวิสฺสตีติ เอวํ วิมุจฺจมาโน ภิกฺขุ ฉินฺเทยฺย
โอรมฺภาคิยานิ สญฺโญชนานีติ
เอวํ วิมุจฺจมาโน ภนฺเต ภิกฺขุ ฉินฺเทยฺย โอรมฺภาคิยานิ
สญฺโญชนานิ กถํ ปน ภนฺเต ชานโต กถํ ปสฺสโต อนนฺตรา
อาสวานํ ขโย โหตีติ อิธ ภิกฺขุ อสฺสุตวา ปุถุชฺชโน เป
อตสิตาเย ฐาเน ตาสํ อาปชฺชติ ตาโส เหโส ภิกฺขุ อสฺสุตวโต
ปุถุชฺชนสฺส โน จสฺสํ โน จ เม สิยา น ภวิสฺสติ น เม
ภวิสฺสตีติ สุตวา จ โข ภิกฺขุ อริยสาวโก เป อตสิตาเย



ฐาเน น ตาสํ อาปชฺชติ น เหโส ภิกฺขุ ตาโส สุตวโต อริยสาวกสฺส
โน จสฺสํ โน จ เม สิยา น ภวิสฺสติ น เม ภวิสฺสตีติ
รูปูปายํ วา ภิกฺขุ วิญฺญาณํ ติฏฺฐมานํ ติฏฺเฐยฺย รูปารมฺมณํ
รูปปฺปติฏฺฐํ นนฺทูปเสวนํ วุฑฺฒึ วิรูฬฺหึ เวปุลฺลํ อาปชฺเชยฺย
เวทนูปายํ วา ภิกฺขุ สญฺญูปายํ วา ภิกฺขุ สงฺขารูปายํ วา ภิกฺขุ
วิญฺญาณํ ติฏฺฐมานํ ติฏฺเฐยฺย สงฺขารารมฺมณํ สงฺขารปฺปติฏฺฐํ นนฺทูปเสวนํ
วุฑฺฒึ วิรูฬฺหึ เวปุลฺลํ อาปชฺเชยฺย โส ภิกฺขุ เอวํ วเทยฺย
อหมญฺญตฺร รูปา อญฺญตฺร เวทนาย อญฺญตฺร สญฺญาย อญฺญตฺร
สงฺขาเรหิ วิญฺญาณสฺส อาคตึ วา คตึ วา จุตึ วา อุปปตฺตึ วา
วุฑฺฒึ วา วิรูฬฺหึ วา เวปุลฺลํ วา ปญฺญเปสฺสามีติ เนตํ ฐานํ
วิชฺชติ รูปธาตุยา เจ ภิกฺขุ ภิกฺขุโน ราโค ปหีโน โหติ ราคสฺส
ปหานา โวจฺฉิชฺชตารมฺมณํ ปติฏฺฐา วิญฺญาณสฺส น โหติ เวทนาธาตุยา
เจ ภิกฺขุ ภิกฺขุโน สญฺญาธาตุยา เจ ภิกฺขุ ภิกฺขุโน
สงฺขารธาตุยา เจ ภิกฺขุ ภิกฺขุโน วิญฺญาณธาตุยา เจ ภิกฺขุ
ภิกฺขุโน ราโค ปหีโน โหติ ราคสฺส ปหานา โวจฺฉิชฺชตารมฺมณํ
ปติฏฺฐา วิญฺญาณสฺส น โหติ ตทปฺปติฏฺฐิตํ วิญฺญาณํ อวิรูฬฺหํ
อนภิสงฺขจฺจ วิมุตฺตํ วิมุตฺตตฺตา ฐิตํ ฐิตตฺตา สนฺตุสิตํ สนฺตุสิตตฺตา
น ปริตสฺสติ อปริตสฺสํ ปจฺจตฺตญฺเญว ปรินิพฺพายติ ขีณา ชาติ
เป นาปรํ อิตฺถตฺตายาติ ปชานาติ เอวํ โข ภิกฺขุ ชานโต
เอวํ ปสฺสโต อนนฺตรา อาสวานํ ขโย โหตีติ



สาวตฺถี ตตฺร โข ปญฺจิเม ภิกฺขเว อุปาทานกฺขนฺธา
กตเม ปญฺจ เสยฺยถีทํ รูปูปาทานกฺขนฺโธ เวทนูปาทานกฺขนฺโธ
สญฺญูปาทานกฺขนฺโธ สงฺขารูปาทานกฺขนฺโธ วิญฺญาณูปาทานกฺขนฺโธ
ยาวกีวญฺจาหํ ภิกฺขเว อิเม ปญฺจุปาทานกฺขนฺเธ
จตุปริวฏฺฏํ ยถาภูตํ น อพฺภญฺญาสึ เนว ตาวาหํ ภิกฺขเว
สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย
สเทวมนุสฺสาย อนุตฺตรํ สมฺมาสมฺโพธึ อภิสมฺพุทฺโธ ปจฺจญฺญาสึ
ยโต จ ขฺวาหํ ภิกฺขเว อิเม ปญฺจุปาทานกฺขนฺเธ จตุปริวฏฺฏํ
ยถาภูตํ อพฺภญฺญาสึ อถาหํ ภิกฺขเว สเทวเก เป สเทวมนุสฺสาย
อนุตฺตรํ สมฺมาสมฺโพธึ อภิสมฺพุทฺโธ ปจฺจญฺญาสึ
กถํ จตุปริวฏฺฏํ รูปํ อพฺภญฺญาสึ รูปสมุทยํ อพฺภญฺญาสึ
รูปนิโรธํ อพฺภญฺญาสึ รูปนิโรธคามินีปฏิปทํ อพฺภญฺญาสึ เวทนํ
อพฺภญฺญาสึ สญฺญํ สงฺขาเร วิญฺญาณํ อพฺภญฺญาสึ
วิญฺญาณสมุทยํ อพฺภญฺญาสึ วิญฺญาณนิโรธํ อพฺภญฺญาสึ
วิญฺญาณนิโรธคามินีปฏิปทํ อพฺภญฺญาสึ
กตมญฺจ ภิกฺขเว รูปํ จตฺตาโร จ มหาภูตา จตุนฺนญฺจ
มหาภูตานํ อุปาทายรูปํ อิทํ วุจฺจติ ภิกฺขเว รูปํ อาหารสมุทยา
รูปสมุทโย อาหารนิโรธา รูปนิโรโธ อยเมว อริโย
อฏฺฐงฺคิโก มคฺโค รูปนิโรธคามินีปฏิปทา เสยฺยถีทํ สมฺมาทิฏฺฐิ
เป สมฺมาสมาธิ เย หิ เกจิ ภิกฺขเว สมณา วา



พฺราหฺมณา วา เอวํ รูปํ อภิญฺญาย เอวํ รูปสมุทยํ อภิญฺญาย
เอวํ รูปนิโรธํ อภิญฺญาย เอวํ รูปนิโรธคามินีปฏิปทํ อภิญฺญาย
รูปสฺส นิพฺพิทาย วิราคาย นิโรธาย ปฏิปนฺนา เต สุปฏิปนฺนา
เย สุปฏิปนฺนา เต อิมสฺมึ ธมฺมวินเย คาธนฺติ เย จ โข
เกจิ ภิกฺขเว สมณา วา พฺราหฺมณา วา เอวํ รูปํ อภิญฺญาย
เอวํ รูปสมุทยํ อภิญฺญาย เอวํ รูปนิโรธํ อภิญฺญาย เอวํ
รูปนิโรธคามินีปฏิปทํ อภิญฺญาย รูปสฺส นิพฺพิทา วิราคา นิโรธา
อนุปาทา วิมุตฺตา เต สุวิมุตฺตา เย สุวิมุตฺตา เต เกพลิโน
เย เกพลิโน วฏฺฏํ เตสํ นตฺถิ ปญฺญาปนาย
กตมา จ ภิกฺขเว เวทนา ฉ ยิเม ภิกฺขเว เวทนากายา
จกฺขุสมฺผสฺสชา เวทนา โสตสมฺผสฺสชา เวทนา ฆานสมฺผสฺสชา
เวทนา ชิวฺหาสมฺผสฺสชา เวทนา กายสมฺผสฺสชา เวทนา มโนสมฺผสฺสชา
เวทนา อยํ วุจฺจติ ภิกฺขเว เวทนา ผสฺสสมุทยา
เวทนาสมุทโย ผสฺสนิโรธา เวทนานิโรโธ อยเมว อริโย อฏฺฐงฺคิโก
มคฺโค เวทนานิโรธคามินีปฏิปทา เสยฺยถีทํ สมฺมาทิฏฺฐิ เป
สมฺมาสมาธิ เย หิ เกจิ ภิกฺขเว สมณา วา พฺราหฺมณา
วา เอวํ เวทนํ อภิญฺญาย เอวํ เวทนาสมุทยํ อภิญฺญาย เอวํ
เวทนานิโรธํ อภิญฺญาย เอวํ เวทนานิโรธคามินีปฏิปทํ อภิญฺญายํ
เวทนาย นิพฺพิทาย วิราคาย นิโรธาย ปฏิปนฺนา เต สุปฏิปนฺนา
เย สุปฏิปนฺนา เต อิมสฺมึ ธมฺมวินเย คาธนฺติ เย จ โข



เกจิ ภิกฺขเว สมณา วา พฺราหฺมณา วา เอวํ เวทนํ อภิญฺญาย
เอวํ เวทนาสมุทยํ อภิญฺญาย เอวํ เวทนานิโรธํ อภิญฺญาย เอวํ
เวทนานิโรธคามินีปฏิปทํ อภิญฺญาย เป วฏฺฏํ เตสํ นตฺถิ
ปญฺญาปนาย
กตมา จ ภิกฺขเว สญฺญา ฉ ยิเม ภิกฺขเว สญฺญากายา
รูปสญฺญา สทฺทสญฺญา คนฺธสญฺญา รสสญฺญา โผฏฺฐพฺพสญฺญา
ธมฺมสญฺญา อยํ วุจฺจติ ภิกฺขเว สญฺญา ผสฺสสมุทยา
สญฺญาสมุทโย ผสฺสนิโรธา สญฺญานิโรโธ อยเมว อริโย
อฏฺฐงฺคิโก มคฺโค สญฺญานิโรธคามินีปฏิปทา เสยฺยถีทํ สมฺมาทิฏฺฐิ
เป สมฺมาสมาธิ เย หิ เกจิ ภิกฺขเว สมณา วา
พฺราหฺมณา วา เอวํ สญฺญํ อภิญฺญาย เป วฏฺฏํ เตสํ นตฺถิ
ปญฺญาปนาย
กตเม จ ภิกฺขเว สงฺขารา ฉ ยิเม ภิกฺขเว เจตนากายา
รูปสญฺเจตนา สทฺทสญฺเจตนา คนฺธสญฺเจตนา รสสญฺเจตนา
โผฏฺฐพฺพสญฺเจตนา ธมฺมสญฺเจตนา อิเม วุจฺจนฺติ ภิกฺขเว
สงฺขารา ผสฺสสมุทยา สงฺขารสมุทโย ผสฺสนิโรธา สงฺขารนิโรโธ
อยเมว อริโย อฏฺฐงฺคิโก มคฺโค สงฺขารนิโรธคามินีปฏิปทา
เสยฺยถีทํ สมฺมาทิฏฺฐิ เป สมฺมาสมาธิ เย หิ
เกจิ ภิกฺขเว สมณา วา พฺราหฺมณา วา เอวํ สงฺขาเร อภิญฺญาย
เอวํ สงฺขารสมุทยํ อภิญฺญาย เอวํ สงฺขารนิโรธํ อภิญฺญาย เอวํ


สงฺขารนิโรธคามินีปฏิปทํ อภิญฺญาย สงฺขารานํ นิพฺพิทาย วิราคาย
นิโรธาย ปฏิปนฺนา เต สุปฏิปนฺนา เย สุปฏิปนฺนา เต อิมสฺมึ
ธมฺมวิเย คาธนฺติ เย จ โข เกจิ ภิกฺขเว สมณา วา
พฺราหฺมณา วา เอวํ สงฺขาเร อภิญฺญาย เอวํ สงฺขารสมุทยํ
อภิญฺญาย เอวํ สงฺขารนิโรธํ อภิญฺญาย เอวํ สงฺขารนิโรธคามินีปฏิปทํ
อภิญฺญาย สงฺขารานํ นิพฺพิทา วิราคา นิโรธา อนุปาทา
วิมุตฺตา เต สุวิมุตฺตา เย สุวิมุตฺตา เต เกพลิโน เย เกพลิโน
วฏฺฏํ เตสํ นตฺถิ ปญฺญาปนาย
กตมญฺจ ภิกฺขเว วิญฺญาณํ ฉ ยิเม ภิกฺขเว วิญฺญาณกายา
จกฺขุวิญฺญาณํ โสตวิญฺญาณํ ฆานวิญฺญาณํ ชิวฺหาวิญฺญาณํ
กายวิญฺญาณํ มโนวิญฺญาณํ อิทํ วุจฺจติ ภิกฺขเว วิญฺญาณํ
นามรูปสมุทยา วิญฺญาณสมุทโย นามรูปนิโรธา วิญฺญาณนิโรโธ
อยเมว อริโย อฏฺฐงฺคิโก มคฺโค วิญฺญาณนิโรธคามินีปฏิปทา
เสยฺยถีทํ สมฺมาทิฏฺฐิ เป สมฺมาสมาธิ เย หิ เกจิ
ภิกฺขเว สมณา วา พฺราหฺมณา วา เอวํ วิญฺญาณํ อภิญฺญาย
เอวํ วิญฺญาณสมุทยํ อภิญฺญาย เอวํ วิญฺญาณนิโรธํ อภิญฺญาย
เอวํ วิญฺญาณนิโรธคามินีปฏิปทํ อภิญฺญาย วิญฺญาณสฺส นิพฺพิทาย
วิราคาย นิโรธาย ปฏิปนฺนา เต สุปฏิปนฺนา เย สุปฏิปนฺนา
เต อิมสฺมึ ธมฺมวินเย คาธนฺติ เย จ โข เกจิ ภิกฺขเว สมณา
วา พฺราหฺมณา วา เอวํ วิญฺญาณํ อภิญฺญาย เอวํ


สมุทยํ อภิญฺญาย เอวํ วิญฺญาณนิโรธํ อภิญฺญาย เอวํ
วิญฺญาณนิโรธคามินีปฏิปทํ อภิญฺญาย วิญฺญาณสฺส นิพฺพิทา วิราคา นิโรธา
อนุปาทา วิมุตฺตา เต สุวิมุตฺตา เย สุวิมุตฺตา เต เกพลิโน
เย เกพลิโน วฏฺฏํ เตสํ นตฺถิ ปญฺญาปนายาติ
เอวมฺเม สุตํ เอกํ สมยํ ภควา สาวตฺถิยํ วิหรติ
เชตวเน อนาถปิณฺฑิกสฺส อาราเม ตตฺร โข ภควา ภิกฺขู
อามนฺเตสิ ภิกฺขโวติ ภทนฺเตติ เต ภิกฺขู ภควโต ปจฺจสฺโสสุํ
ภควา เอตทโวจ สตฺตฏฺฐานกุสโล ภิกฺขเว ภิกฺขุ ติวิธูปปริกฺขี
อิมสฺมึ ธมฺมวินเย เกพลี วุสิตวา อุตฺตมปุริโสติ วุจฺจติ กถญฺจ
ภิกฺขเว ภิกฺขุ สตฺตฏฺฐานกุสโล โหติ อิธ ภิกฺขเว ภิกฺขุ รูปํ
ปชานาติ รูปสมุทยํ ปชานาติ รูปนิโรธํ ปชานาติ
รูปนิโรธคามินีปฏิปทํ ปชานาติ รูปสฺส อสฺสาทํ ปชานาติ รูปสฺส อาทีนวํ
ปชานาติ รูปสฺส นิสฺสรณํ ปชานาติ เวทนํ ปชานาติ สญฺญํ
สงฺขาเร วิญฺญาณํ ปชานาติ วิญฺญาณสมุทยํ ปชานาติ
วิญฺญาณนิโรธํ ปชานาติ วิญฺญาณนิโรธคามินีปฏิปทํ ปชานาติ
วิญฺญาณสฺส อสฺสาทํ ปชานาติ วิญฺญาณสฺส อาทีนวํ ปชานาติ
วิญฺญาณสฺส นิสฺสรณํ ปชานาติ
กตมญฺจ ภิกฺขเว รูปํ จตฺตาโร จ มหาภูตา
จตุนฺนญฺจ มหาภูตานํ อุปาทายรูปํ อิทํ วุจฺจติ ภิกฺขเว รูปํ
อาหารสมุทยา รูปสมุทโย อาหารนิโรธา รูปนิโรโธ อยเมว


อริโย อฏฺฐงฺคิโก มคฺโค รูปนิโรธคามินีปฏิปทา เสยฺยถีทํ
สมฺมาทิฏฺฐิ เป สมฺมาสมาธิ ยํ รูปํ ปฏิจฺจ อุปฺปชฺชติ
สุขํ โสมนสฺสํ อยํ รูปสฺส อสฺสาโท ยํ รูปํ อนิจฺจํ ทุกฺขํ
วิปริณามธมฺมํ อยํ รูปสฺส อาทีนโว โย รูปสฺมึ ฉนฺทราควินโย
ฉนฺทราคปฺปหานํ อิทํ รูปสฺส นิสฺสรณํ เย หิ เกจิ ภิกฺขเว
สมณา วา พฺราหฺมณา วา เอวํ รูปํ อภิญฺญาย เอวํ รูปสมุทยํ
อภิญฺญาย เอวํ รูปนิโรธํ อภิญฺญาย เอวํ รูปนิโรธคามินีปฏิปทํ
อภิญฺญาย เอวํ รูปสฺส อสฺสาทํ อภิญฺญาย เอวํ รูปสฺส อาทีนวํ
อภิญฺญาย เอวํ รูปสฺส นิสฺสรณํ อภิญฺญาย รูปสฺส นิพฺพิทาย
วิราคาย นิโรธาย ปฏิปนฺนา เต สุปฏิปนฺนา เย สุปฏิปนฺนา
เต อิมสฺมึ ธมฺมวินเย คาธนฺติ เย จ โข เกจิ ภิกฺขเว
สมณา วา พฺราหฺมณา วา เอวํ รูปํ อภิญฺญาย เอวํ รูปสมุทยํ
อภิญฺญาย เอวํ รูปนิโรธํ อภิญฺญาย เอวํ รูปนิโรธคามินีปฏิปทํ
อภิญฺญาย เอวํ รูปสฺส อสฺสาทํ อภิญฺญาย เอวํ รูปสฺส อาทีนวํ
อภิญฺญาย เอวํ รูปสฺส นิสฺสรณํ อภิญฺญาย รูปสฺส นิพฺพิทา
วิราคา นิโรธา อนุปาทา วิมุตฺตา เต สุวิมุตฺตา เย สุวิมุตฺตา
เต เกพลิโน เย เกพลิโน วฏฺฏํ เตสํ นตฺถิ ปญฺญาปนาย
กตมา จ ภิกฺขเว เวทนา ฉ ยิเม ภิกฺขเว เวทนากายา
จกฺขุสมฺผสฺสชา เวทนา เป มโนสมฺผสฺสชา เวทนา
อยํ วุจฺจติ ภิกฺขเว เวทนา ผสฺสสมุทยา เวทนาสมุทโย


ผสฺสนิโรธา เวทนานิโรโธ อยเมว อริโย อฏฺฐงฺคิโก มคฺโค
เวทนานิโรธคามินีปฏิปทา เสยฺยถีทํ สมฺมาทิฏฺฐิ ป
สมฺมาสมาธิ ยํ เวทนํ ปฏิจฺจ อุปฺปชฺชติ สุขํ โสมนสฺสํ อยํ
เวทนาย อสฺสาโท ยา เวทนา อนิจฺจา ทุกฺขา วิปริณามธมฺมา
อยํ เวทนาย อาทีนโว โย เวทนาย ฉนฺทราควินโย ฉนฺทราคปฺปหานํ
อิทํ เวทนาย นิสฺสรณํ เย หิ เกจิ ภิกฺขเว
สมณา วา พฺราหฺมณา วา เอวํ เวทนํ อภิญฺญาย เอวํ เวทนาสมุทยํ
อภิญฺญาย เอวํ เวทนานิโรธํ อภิญฺญาย เอวํ เวทนานิโรธคามินีปฏิปทํ
อภิญฺญาย เอวํ เวทนาย อสฺสาทํ อภิญฺญาย เอวํ
เวทนาย อาทีนวํ อภิญฺญาย เอวํ เวทนาย นิสฺสรณํ อภิญฺญาย
เวทนาย นิพฺพิทาย วิราคาย นิโรธาย ปฏิปนฺนา เต สุปฏิปนฺนา
เย สุปฏิปนฺนา เต อิมสฺมึ ธมฺมวินเย คาธนฺติ เย จ โข
เกจิ ภิกฺขเว สมณา วา พฺราหฺมณา วา เอวํ เวทนํ อภิญฺญาย
เป วฏฺฏํ เตสํ นตฺถิ ปญฺญาปนาย
กตมา จ ภิกฺขเว สญฺญา ฉ ยิเม ภิกฺขเว สญฺญากายา
รูปสญฺญา สทฺทสญฺญา คนฺธสญฺญา รสสญฺญา โผฏฺฐพฺพสญฺญา
ธมฺมสญฺญา อยํ วุจฺจติ ภิกฺขเว สญฺญา ผสฺสสมุทยา สญฺญาสมุทโย
ผสฺสนิโรธา สญฺญานิโรโธ อยเมว อริโย อฏฺฐงฺคิโก
มคฺโค สญฺญานิโรธคามินีปฏิปทา เสยฺยถีทํ สมฺมาทิฏฺฐิ เป
สมฺมาสมาธิ เป วฏฺฏํ เตสํ นตฺถิ ปญฺญาปนาย



กตเม จ ภิกฺขเว สงฺขารา ฉ ยิเม ภิกฺขเว เจตนากายา
รูปสญฺเจตนา เป ธมฺมสญฺเจตนา อิเม วุจฺจนฺติ
ภิกฺขเว สงฺขารา ผสฺสสมุทยา สงฺขารสมุทโย ผสฺสนิโรธา
สงฺขารนิโรโธ อยเมว อริโย อฏฺฐงฺคิโก มคฺโค สงฺขารนิโรธคามินีปฏิปทา
เสยฺยถีทํ สมฺมาทิฏฺฐิ เป สมฺมาสมาธิ
ยํ สงฺขาเร ปฏิจฺจ อุปฺปชฺชติ สุขํ โสมนสฺสํ อยํ สงฺขารานํ
อสฺสาโท เย สงฺขารา อนิจฺจา ทุกฺขา วิปริณามธมฺมา อยํ
สงฺขารานํ อาทีนโว โย สงฺขาเรสุ ฉนฺทราควินโย ฉนฺทราคปฺปหานํ
อิทํ สงฺขารานํ นิสฺสรณํ เย หิ เกจิ ภิกฺขเว สมณา
วา พฺราหฺมณา วา เอวํ สงฺขาเร อภิญฺญาย เอวํ สงฺขารสมุทยํ
อภิญฺญาย เอวํ สงฺขารนิโรธํ อภิญฺญาย เอวํ สงฺขารนิโรธคามินีปฏิปทํ
อภิญฺญาย เป สงฺขารานํ นิพฺพิทาย วิราคาย นิโรธาย
ปฏิปนฺนา เต สุปฏิปนฺนา เย สุปฏิปนฺนา เต อิมสฺมึ ธมฺมวินเย
คาธนฺติ เป วฏฺฏํ เตสํ นตฺถิ ปญฺญาปนาย
กตมญฺจ ภิกฺขเว วิญฺญาณํ ฉ ยิเม ภิกฺขเว
วิญฺญาณกายา จกฺขุวิญฺญาณํ โสตวิญฺญาณํ ฆานวิญฺญาณํ
ชิวฺหาวิญฺญาณํ กายวิญฺญาณํ มโนวิญฺญาณํ อิทํ วุจฺจติ ภิกฺขเว
วิญฺญาณํ นามรูปสมุทยา วิญฺญาณสมุทโย นามรูปนิโรธา
วิญฺญาณนิโรโธ อยเมว อริโย อฏฺฐงฺคิโก มคฺโค
วิญฺญาณนิโรธคามินีปฏิปทา เสยฺยถีทํ สมฺมาทิฏฺฐิ เป สมฺมาสมาธิ


ยํ วิญฺญาณํ ปฏิจฺจ อุปฺปชฺชติ สุขํ โสมนสฺสํ อยํ วิญฺญาณสฺส
อสฺสาโท ยํ วิญฺญาณํ อนิจฺจํ ทุกฺขํ วิปริณามธมฺมํ อยํ วิญฺญาณสฺส
อาทีนโว โย วิญฺญาณสฺมึ ฉนฺทราควินโย ฉนฺทราคปฺปหานํ
อิทํ วิญฺญาณสฺส นิสฺสรณํ เย หิ เกจิ ภิกฺขเว สมณา วา
พฺราหฺมณา วา เอวํ วิญฺญาณํ อภิญฺญาย เอวํ วิญฺญาณสมุทยํ
อภิญฺญาย เอวํ วิญฺญาณนิโรธํ อภิญฺญาย เอวํ วิญฺญาณนิโรธคามินีปฏิปทํ
อภิญฺญาย เอวํ วิญฺญาณสฺส อสฺสาทํ อภิญฺญาย
เอวํ วิญฺญาณสฺส อาทีนวํ อภิญฺญาย เอวํ วิญฺญาณสฺส นิสฺสรณํ
อภิญฺญาย วิญฺญาณสฺส นิพฺพิทาย วิราคาย นิโรธาย ปฏิปนฺนา เต
สุปฏิปนฺนา เย สุปฏิปนฺนา เต อิมสฺมึ ธมฺมวินเย คาธนฺติ เย
จ โข เกจิ ภิกฺขเว สมณา วา พฺราหฺมณา วา เอวํ วิญฺญาณํ
อภิญฺญาย เอวํ วิญฺญาณสมุทยํ อภิญฺญาย เอวํ วิญฺญาณนิโรธํ
อภิญฺญาย เอวํ วิญฺญาณนิโรธคามินีปฏิปทํ อภิญฺญาย เอวํ
วิญฺญาณสฺส อสฺสาทํ อภิญฺญาย เอวํ วิญฺญาณสฺส อาทีนวํ อภิญฺญาย
เอวํ วิญฺญาณสฺส นิสฺสรณํ อภิญฺญาย วิญฺญาณสฺส นิพฺพิทา
วิราคา นิโรธา อนุปาทา วิมุตฺตา เต สุวิมุตฺตา เย สุวิมุตฺตา
เต เกพลิโน เย เกพลิโน วฏฺฏํ เตสํ นตฺถิ ปญฺญาปนาย
เอวํ โข ภิกฺขเว ภิกฺขุ สตฺตฏฺฐานกุสโล โหติ
กถญฺจ ภิกฺขเว ภิกฺขุ ติวิธูปปริกฺขี โหติ อิธ ภิกฺขเว
ภิกฺขุ ธาตุโส อุปปริกฺขติ อายตนโส อุปปริกฺขติ ปฏิจฺจสมุปฺปาทโส


อุปปริกฺขติ เอวํ โข ภิกฺขเว ภิกฺขุ ติวิธูปปริกฺขี โหติ
สตฺตฏฺฐานกุสโล ภิกฺขเว ภิกฺขุ ติวิธูปปริกฺขี อิมสฺมึ ธมฺมวินเย
เกพลี วุสิตวา อุตฺตมปุริโสติ วุจฺจตีติ
สาวตฺถี ตตฺร โข ตถาคโต ภิกฺขเว อรหํ
สมฺมาสมฺพุทฺโธ รูปสฺส นิพฺพิทา วิราคา นิโรธา อนุปาทา วิมุตฺโต
สมฺมาสมฺพุทฺโธติ วุจฺจติ ภิกฺขุปิ ภิกฺขเว ปญฺญาวิมุตฺโต รูปสฺส
นิพฺพิทา วิราคา นิโรธา อนุปาทา วิมุตฺโต ปญฺญาวิมุตฺโตติ วุจฺจติ
ตถาคโต ภิกฺขเว อรหํ สมฺมาสมฺพุทฺโธ เวทนาย นิพฺพิทา วิราคา
นิโรธา อนุปาทา วิมุตฺโต สมฺมาสมฺพุทฺโธติ วุจฺจติ ภิกฺขุปิ
ภิกฺขเว ปญฺญาวิมุตฺโต เวทนาย นิพฺพิทา เป ปญฺญาวิมุตฺโตติ
วุจฺจติ ตถาคโต ภิกฺขเว อรหํ สมฺมาสมฺพุทฺโธ สญฺญาย
สงฺขารานํ วิญฺญาณสฺส นิพฺพิทา วิราคา นิโรธา อนุปาทา
วิมุตฺโต สมฺมาสมฺพุทฺโธติ วุจฺจติ ภิกฺขุปิ ภิกฺขเว ปญฺญาวิมุตฺโต
วิญฺญาณสฺส นิพฺพิทา วิราคา นิโรธา อนุปาทา วิมุตฺโต ปญฺญาวิมุตฺโตติ
วุจฺจติ
ตตฺร ภิกฺขเว โก วิเสโส โก อธิปฺปายโส กึ
นานากรณํ ตถาคตสฺส อรหโต สมฺมาสมฺพุทฺธสฺส ปญฺญาวิมุตฺเตน
ภิกฺขุนาติ ภควํมูลกา โน ภนฺเต ธมฺมา ภควํเนตฺติกา ภควํปฏิสรณา
สาธุ วต ภนฺเต ภควนฺตญฺเญว ปฏิภาตุ เอตสฺส
ภาสิตสฺส อตฺโถ ภควโต สุตฺวา ภิกฺขู ธาเรสฺสนฺตีติ เตนหิ



ภิกฺขเว สุณาถ สาธุกํ มนสิกโรถ ภาสิสฺสามีติ เอวํ ภนฺเตติ
โข เต ภิกฺขู ภควโต ปจฺจสฺโสสุํ ภควา เอตทโวจ ตถาคโต
ภิกฺขเว อรหํ สมฺมาสมฺพุทฺโธ อนุปฺปนฺนสฺส มคฺคสฺส อุปฺปาเทตา
อสญฺชาตสฺส มคฺคสฺส สญฺชาเนตา อนกฺขาตสฺส มคฺคสฺส อกฺขาตา
มคฺคญฺญู มคฺควิทู มคฺคโกวิโท มคฺคานุคา จ ภิกฺขเว เอตรหิ
สาวกา วิหรนฺติ ปจฺฉา สมนฺนาคตา อยํ โข ภิกฺขเว วิเสโส
อยํ อธิปฺปายโส อิทํ นานากรณํ ตถาคตสฺส อรหโต สมฺมาสมฺพุทฺธสฺส
ปญฺญาวิมุตฺเตน ภิกฺขุนาติ
เอกํ สมยํ ภควา พาราณสิยํ วิหรติ อิสิปตเน
มิคทาเย ตตฺร โข ภควา ปญฺจวคฺคิเย ภิกฺขู อามนฺเตสิ เป
เอตทโวจ รูปํ ภิกฺขเว อนตฺตา รูปญฺจ หิทํ ภิกฺขเว อตฺตา
อภวิสฺส น ยิทํ รูปํ อาพาธาย สํวตฺเตยฺย ลพฺเภถ จ รูเป
เอวํ เม รูปํ โหตุ เอวํ เม รูปํ มา อโหสีติ ยสฺมา จ
โข ภิกฺขเว รูปํ อนตฺตา ตสฺมา รูปํ อาพาธาย สํวตฺตติ น
จ ลพฺภติ รูเป เอวํ เม รูปํ โหตุ เอวํ เม รูปํ มา อโหสีติ
เวทนา ภิกฺขเว อนตฺตา เวทนา จ หิทํ ภิกฺขเว อตฺตา
อภวิสฺส น ยิทํ เวทนา อาพาธาย สํวตฺเตยฺย ลพฺเภถ จ
เวทนาย เอวํ เม เวทนา โหตุ เอวํ เม เวทนา มา อโหสีติ
ยสฺมา จ โข ภิกฺขเว เวทนา อนตฺตา ตสฺมา เวทนา อาพาธาย



สํวตฺตติ น จ ลพฺภติ เวทนาย เอวํ เม เวทนา โหตุ เอวํ
เม เวทนา มา อโหสีติ สญฺญา ภิกฺขเว อนตฺตา สงฺขารา
ภิกฺขเว อนตฺตา สงฺขารา จ หิทํ ภิกฺขเว อตฺตา อภวิสฺสํสุ
น ยิทํ สงฺขารา อาพาธาย สํวตฺเตยฺยุํ ลพฺเภถ จ สงฺขาเรสุ
เอวํ เม สงฺขารา โหนฺตุ เอวํ เม สงฺขารา มา อเหสุนฺติ
ยสฺมา จ โข ภิกฺขเว สงฺขารา อนตฺตา ตสฺมา สงฺขารา อาพาธาย
สํวตฺตนฺติ น จ ลพฺภติ สงฺขาเรสุ เอวํ เม สงฺขารา โหนฺตุ
เอวํ เม สงฺขารา มา อเหสุนฺติ วิญฺญาณํ ภิกฺขเว อนตฺตา
วิญฺญาณญฺจ หิทํ ภิกฺขเว อตฺตา อภวิสฺส น ยิทํ วิญฺญาณํ
อาพาธาย สํวตฺเตยฺย ลพฺเภถ จ วิญฺญาเณ เอวํ เม วิญฺญาณํ
โหตุ เอวํ เม วิญฺญาณํ มา อโหสีติ ยสฺมา จ โข ภิกฺขเว
วิญฺญาณํ อนตฺตา ตสฺมา วิญฺญาณํ อาพาธาย สํวตฺตติ น
จ ลพฺภติ วิญฺญาเณ เอวํ เม วิญฺญาณํ โหตุ เอวํ เม
วิญฺญาณํ มา อโหสีติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ วาติ
ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ
สมนุปสฺสิตุํ เอตํ มม เอโสหมสฺมิ เอโส เม อตฺตาติ โน
เหตํ ภนฺเต เวทนา สญฺญา สงฺขารา วิญฺญาณํ นิจฺจํ
วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ วา


ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
กลฺลํ นุ ตํ สมนุปสฺสิตุํ เอตํ มม เอโสหมสฺมิ เอโส เม
อตฺตาติ โน เหตํ ภนฺเต
ตสฺมา ติห ภิกฺขเว ยงฺกิญฺจิ รูปํ อตีตานาคตปจฺจุปฺปนฺนํ
อชฺฌตฺตํ วา พหิทฺธา วา โอฬาริกํ วา สุขุมํ วา หีนํ
วา ปณีตํ วา ยํ ทูเร สนฺติเก วา สพฺพํ รูปํ เนตํ มม
เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ ยา กาจิ เวทนา อตีตานาคตปจฺจุปฺปนฺนา เป
ยา ทูเร สนฺติเก วา สพฺพา เวทนา เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
ยา กาจิ สญฺญา เย เกจิ สงฺขารา อตีตานาคตปจฺจุปฺปนฺนา
เป เย ทูเร สนฺติเก วา สพฺเพ สงฺขารา เนตํ มม
เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ ยงฺกิญฺจิ วิญฺญาณํ อตีตานาคตปจฺจุปฺปนฺนํ อชฺฌตฺตํ
วา พหิทฺธา วา โอฬาริกํ วา สุขุมํ วา หีนํ วา ปณีตํ วา ยํ
ทูเร สนฺติเก วา สพฺพํ วิญฺญาณํ เนตํ มม เนโสหมสฺมิ น
เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
เอวํ ปสฺสํ ภิกฺขเว สุตวา อริยสาวโก รูปสฺมึปิ
นิพฺพินฺทติ เวทนายปิ นิพฺพินฺทติ สญฺญายปิ นิพฺพินฺทติ สงฺขาเรสุปิ
นิพฺพินฺทติ วิญฺญาณสฺมึปิ นิพฺพินฺทติ นิพฺพินฺทํ วิรชฺชติ


วิราคา วิมุจฺจติ วิมุตฺตสฺมึ วิมุตฺตมิติ ญาณํ โหติ ขีณา
ชาติ วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ
ปชานาตีติ
อิทมโวจ ภควา อตฺตมนา ปญฺจวคฺคิยา ภิกฺขู ภควโต
ภาสิตํ อภินนฺทุํ อิมสฺมิญฺจ ปน เวยฺยากรณสฺมึ ภญฺญมาเน
ปญฺจวคฺคิยานํ ภิกฺขูนํ อนุปาทาย อาสเวหิ จิตฺตานิ วิมุจฺจึสูติ
เอกํ สมยํ ภควา เวสาลิยํ วิหรติ มหาวเน กูฏาคารสาลายํ
อถ โข มหลิ ลิจฺฉวี เยน ภควา เตนุปสงฺกมิ
เป เอกมนฺตํ นิสินฺโน โข มหลิ ลิจฺฉวี ภควนฺตํ เอตทโวจ
ปูรโณ ภนฺเต กสฺสโป เอวมาห นตฺถิ เหตุ นตฺถิ ปจฺจโย
สตฺตานํ สงฺกิเลสาย อเหตู อปฺปจฺจยา สตฺตา สงฺกิลิสฺสนฺติ
นตฺถิ เหตุ นตฺถิ ปจฺจโย สตฺตานํ วิสุทฺธิยา อเหตู อปฺปจฺจยา
สตฺตา วิสุชฺฌนฺตีติ อิธ ภควา กิมาหาติ อตฺถิ มหลิ เหตุ
อตฺถิ ปจฺจโย สตฺตานํ สงฺกิเลสาย สเหตู สปฺปจฺจยา สตฺตา
สงฺกิลิสฺสนฺติ อตฺถิ มหลิ เหตุ อตฺถิ ปจฺจโย สตฺตานํ วิสุทฺธิยา
สเหตู สปฺปจฺจยา สตฺตา วิสุชฺฌนฺตีติ กตโม ปน ภนฺเต เหตุ
กตโม ปจฺจโย สตฺตานํ สงฺกิเลสาย กถํ สเหตู สปฺปจฺจยา
สตฺตา สงฺกิลิสฺสนฺตีติ รูปญฺจ หิทํ มหลิ เอกนฺตทุกฺขํ อภวิสฺส
ทุกฺขานุปติตํ ทุกฺขาวกฺกนฺตํ อนวกฺกนฺตํ สุเขน น ยิทํ สตฺตา



รูปสฺมึ สารชฺเชยฺยุํ ยสฺมา จ โข มหลิ รูปํ สุขํ สุขานุปติตํ
สุขาวกฺกนฺตํ อนวกฺกนฺตํ ทุกฺเขน ตสฺมา สตฺตา รูปสฺมึ สารชฺชนฺติ
สาราคา สญฺญุชฺชนฺติ สญฺโญคา สงฺกิลิสฺสนฺติ อยํปิ โข มหลิ
เหตุ อยํ ปจฺจโย สตฺตานํ สงฺกิเลสาย เอวํปิ สเหตู สปฺปจฺจยา
สตฺตา สงฺกิลิสฺสนฺติ เวทนา จ หิทํ มหลิ เอกนฺตทุกฺขา อภวิสฺส
ทุกฺขานุปติตา ทุกฺขาวกฺกนฺตา อนวกฺกนฺตา สุเขน น ยิทํ สตฺตา
เวทนาย สารชฺเชยฺยุํ ยสฺมา จ โข มหลิ เวทนา สุขา สุขานุปติตา
สุขาวกฺกนฺตา อนวกฺกนฺตา ทุกฺเขน ตสฺมา สตฺตา
เวทนาย สารชฺชนฺติ สาราคา สญฺญุชฺชนฺติ สญฺโญคา สงฺกิลิสฺสนฺติ
อยํปิ โข มหลิ เหตุ อยํ ปจฺจโย สตฺตานํ สงฺกิเลสาย
เอวํปิ สเหตู สปฺปจฺจยา สตฺตา สงฺกิลิสฺสนฺติ สญฺญา จ หิทํ
มหลิ สงฺขารา จ หิทํ มหลิ เอกนฺตทุกฺขา อภวิสฺสํสุ ทุกฺขานุปติตา
ทุกฺขาวกฺกนฺตา อนวกฺกนฺตา สุเขน น ยิทํ สตฺตา
สงฺขาเรสุ สารชฺเชยฺยุํ ยสฺมา จ โข มหลิ สงฺขารา สุขา
สุขานุปติตา สุขาวกฺกนฺตา อนวกฺกนฺตา ทุกฺเขน ตสฺมา สตฺตา
สงฺขาเรสุ สารชฺชนฺติ สาราคา สญฺญุชฺชนฺติ สญฺโญคา สงฺกิลิสฺสนฺติ
อยํปิ โข มหลิ เหตุ อยํ ปจฺจโย สตฺตานํ สงฺกิเลสาย
เอวํปิ สเหตู สปฺปจฺจยา สตฺตา สงฺกิลิสฺสนฺติ วิญฺญาณญฺจ หิทํ
มหลิ เอกนฺตทุกฺขํ อภวิสฺส ทุกฺขานุปติตํ ทุกฺขาวกฺกนฺตํ อนวกฺกนฺตํ
สุเขน น ยิทํ สตฺตา วิญฺญาณสฺมึ สารชฺเชยฺยุํ ยสฺมา จ



โข มหลิ วิญฺญาณํ สุขํ สุขานุปติตํ สุขาวกฺกนฺตํ อนวกฺกนฺตํ
ทุกฺเขน ตสฺมา สตฺตา วิญฺญาณสฺมึ สารชฺชนฺติ สาราคา
สญฺญุชฺชนฺติ สญฺโญคา สงฺกิลิสฺสนฺติ อยํปิ โข มหลิ เหตุ
อยํ ปจฺจโย สตฺตานํ สงฺกิเลสาย เอวํปิ สเหตู สปฺปจฺจยา
สตฺตา สงฺกิลิสฺสนฺตีติ
กตโม ปน ภนฺเต เหตุ กตโม ปจฺจโย สตฺตานํ
วิสุทฺธิยา กถํ สเหตู สปฺปจฺจยา สตฺตา วิสุชฺฌนฺตีติ รูปญฺจ
หิทํ มหลิ เอกนฺตสุขํ อภวิสฺส สุขานุปติตํ สุขาวกฺกนฺตํ อนวกฺกนฺตํ
ทุกฺเขน น ยิทํ สตฺตา รูปสฺมึ นิพฺพินฺเทยฺยุํ ยสฺมา จ โข
มหลิ รูปํ ทุกฺขํ ทุกฺขานุปติตํ ทุกฺขาวกฺกนฺตํ อนวกฺกนฺตํ สุเขน
ตสฺมา สตฺตา รูปสฺมึ นิพฺพินฺทนฺติ นิพฺพินฺทํ วิรชฺชนฺติ วิราคา
วิสุชฺฌนฺติ อยํปิ โข มหลิ เหตุ อยํ ปจฺจโย สตฺตานํ
วิสุทฺธิยา เอวํปิ สเหตู สปฺปจฺจยา สตฺตา วิสุชฺฌนฺติ เวทนา
จ หิทํ มหลิ เอกนฺตสุขา อภวิสฺส เป สญฺญา จ หิทํ มหลิ
สงฺขารา จ หิทํ มหลิ เอกนฺตสุขา อภวิสฺสํสุ วิญฺญาณญฺจ
หิทํ มหลิ เอกนฺตสุขํ อภวิสฺส สุขานุปติตํ สุขาวกฺกนฺตํ อนวกฺกนฺตํ
ทุกฺเขน น ยิทํ สตฺตา วิญฺญาณสฺมึ นิพฺพินฺเทยฺยุํ ยสฺมา จ
โข มหลิ วิญฺญาณํ ทุกฺขํ ทุกฺขานุปติตํ ทุกฺขาวกฺกนฺตํ อนวกฺกนฺตํ
สุเขน ตสฺมา สตฺตา วิญฺญาณสฺมึ นิพฺพินฺทนฺติ นิพฺพินฺทํ วิรชฺชนฺติ
วิราคา วิสุชฺฌนฺติ อยํปิ โข มหลิ เหตุ อยํ ปจฺจโย สตฺตานํ



วิสุทฺธิยา เอวํปิ สเหตู สปฺปจฺจยา สตฺตา วิสุชฺฌนฺตีติ
สาวตฺถี ตตฺร โข รูปํ ภิกฺขเว อาทิตฺตํ เวทนา
อาทิตฺตา สญฺญา อาทิตฺตา สงฺขารา อาทิตฺตา วิญฺญาณํ
อาทิตฺตํ เอวํ ปสฺสํ ภิกฺขเว สุตวา อริยสาวโก รูปสฺมึปิ นิพฺพินฺทติ
เวทนายปิ สญฺญายปิ สงฺขาเรสุปิ วิญฺญาณสฺมึปิ นิพฺพินฺทติ
นิพฺพินฺทํ วิรชฺชติ เป นาปรํ อิตฺถตฺตายาติ ปชานาตีติ
สาวตฺถี ตตฺร โข ตโยเม ภิกฺขเว นิรุตฺติปถา
อธิวจนปถา ปญฺญตฺติปถา อสงฺกิณฺณา อสงฺกิณฺณปุพฺพา
น สงฺกิยนฺติ น สงฺกิยิสฺสนฺติ อปฺปฏิกุฏฺฐา สมเณหิ พฺราหฺมเณหิ
วิญฺญูหิ กตเม ตโย ยํ ภิกฺขเว รูปํ อตีตํ นิรุทฺธํ วิปริณตํ
อโหสีติ ตสฺส สงฺขา อโหสีติ ตสฺส สมญฺญา อโหสีติ ตสฺส
ปญฺญตฺติ น ตสฺส สงฺขา อตฺถีติ น ตสฺส สงฺขา ภวิสฺสตีติ
ยา เวทนา อตีตา นิรุทฺธา วิปริณตา อโหสีติ ตสฺสา สงฺขา
อโหสีติ ตสฺสา สมญฺญา อโหสีติ ตสฺสา ปญฺญตฺติ น ตสฺสา
สงฺขา อตฺถีติ น ตสฺสา สงฺขา ภวิสฺสตีติ ยา สญฺญา
เป เย สงฺขารา อตีตา นิรุทฺธา วิปริณตา อเหสุนฺติ เตสํ
สงฺขา อเหสุนฺติ เตสํ สมญฺญา อเหสุนฺติ เตสํ ปญฺญตฺติ น
เตสํ สงฺขา อตฺถีติ น เตสํ สงฺขา ภวิสฺสนฺตีติ ยํ วิญฺญาณํ
อตีตํ นิรุทฺธํ วิปริณตํ อโหสีติ ตสฺส สงฺขา อโหสีติ ตสฺส
สมญฺญา อโหสีติ ตสฺส ปญฺญตฺติ น ตสฺส สงฺขา อตฺถีติ



น ตสฺส สงฺขา ภวิสฺสตีติ
ยํ ภิกฺขเว รูปํ อชาตํ อปาตุภูตํ ภวิสฺสตีติ ตสฺส
สงฺขา ภวิสฺสตีติ ตสฺส สมญฺญา ภวิสฺสตีติ ตสฺส ปญฺญตฺติ
น ตสฺส สงฺขา อตฺถีติ น ตสฺส สงฺขา อโหสีติ ยา
เวทนา อชาตา อปาตุภูตา ภวิสฺสตีติ ตสฺสา สงฺขา ภวิสฺสตีติ
ตสฺสา สมญฺญา ภวิสฺสตีติ ตสฺสา ปญฺญตฺติ น ตสฺสา สงฺขา
อตฺถีติ น ตสฺสา สงฺขา อโหสีติ ยา สญฺญา เย สงฺขารา
อชาตา อปาตุภูตา ภวิสฺสนฺตีติ เตสํ สงฺขา ภวิสฺสนฺตีติ เตสํ
สมญฺญา ภวิสฺสนฺตีติ เตสํ ปญฺญตฺติ น เตสํ สงฺขา อตฺถีติ
น เตสํ สงฺขา อเหสุนฺติ ยํ วิญฺญาณํ อชาตํ อปาตุภูตํ
ภวิสฺสตีติ ตสฺส สงฺขา ภวิสฺสตีติ ตสฺส สมญฺญา ภวิสฺสตีติ
ตสฺส ปญฺญตฺติ น ตสฺส สงฺขา อตฺถีติ น ตสฺส สงฺขา
อโหสีติ
ยํ ภิกฺขเว รูปํ ชาตํ ปาตุภูตํ อตฺถีติ ตสฺส สงฺขา
อตฺถีติ ตสฺส สมญฺญา อตฺถีติ ตสฺส ปญฺญตฺติ น ตสฺส สงฺขา
อโหสีติ น ตสฺส สงฺขา ภวิสฺสตีติ ยา เวทนา ชาตา
ปาตุภูตา เป อตฺถีติ ตสฺสา ปญฺญตฺติ น ตสฺสา สงฺขา
อโหสีติ น ตสฺสา สงฺขา ภวิสฺสตีติ ยา สญฺญา เย
สงฺขารา ชาตา ปาตุภูตา อตฺถีติ เตสํ สงฺขา อตฺถีติ เตสํ
สมญฺญา อตฺถีติ เตสํ ปญฺญตฺติ น เตสํ สงฺขา อเหสุนฺติ น


เตสํ สงฺขา ภวิสฺสนฺตีติ ยํ วิญฺญาณํ ชาตํ ปาตุภูตํ อตฺถีติ
ตสฺส สงฺขา อตฺถีติ ตสฺส สมญฺญา อตฺถีติ ตสฺส ปญฺญตฺติ
น ตสฺส สงฺขา อโหสีติ น ตสฺส สงฺขา ภวิสฺสตีติ อิเม
โข ภิกฺขเว ตโย นิรุตฺติปถา อธิวจนปถา ปญฺญตฺติปถา อสงฺกิณฺณา
อสงฺกิณฺณปุพฺพา น สงฺกิยนฺติ น สงฺกิยิสฺสนฺติ อปฺปฏิกุฏฺฐา สมเณหิ
พฺราหฺมเณหิ วิญฺญูหิ
เยปิ เต ภิกฺขเว อเหสุํ อุกฺกลา วสฺสภญฺญา
อเหตุกวาทา อกิริยวาทา นตฺถิกวาทา เตปิเม ตโย นิรุตฺติปเถ
อธิวจนปเถ ปญฺญตฺติปเถ น ครหิตพฺพํ น ปฏิกฺโกสิตพฺพํ อมญฺญึสุ ตํ กิสฺส
เหตุ นินฺทาพฺยาโรสอุปารมฺภภยาติ
มชฺฌิมปณฺณาสกสฺส อุปายวคฺโค ปฐโม
ตสฺสุทฺทานํ
อุปาโย พีชํ อุปาทานํ ปริวฏฺฏํ สตฺตฏฺฐานญฺจ
พุทฺโธ ปญฺจวคฺคิ มหลี อาทิตฺโต นิรุตฺติปเถน จาติ







ขนฺธสํยุตฺตสฺส มชฺฌิมปณฺณาสเก อรหนฺตวคฺโค ทุติโย
เอวมฺเม สุตํ เอกํ สมยํ ภควา สาวตฺถิยํ วิหรติ
เชตวเน อนาถปิณฺฑิกสฺสาราเม อถ โข อญฺญตโร ภิกฺขุ เยน
ภควา เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ
นิสีทิ เอกมนฺตํ นิสินฺโน โข โส ภิกฺขุ ภควนฺตํ เอตทโวจ
สาธุ เม ภนฺเต ภควา สงฺขิตฺเตน ธมฺมํ เทเสตุ ยมหํ ภควโต
ธมฺมํ สุตฺวา เอโก วูปกฏฺโฐ อปฺปมตฺโต อาตาปี ปหิตตฺโต
วิหเรยฺยนฺติ อุปาทิยมาโน โข ภิกฺขุ พนฺโธ มารสฺส อนุปาทิยมาโน
มุตฺโต ปาปิมโตติ อญฺญาตํ ภควา อญฺญาตํ สุคตาติ
ยถากถํ ปน ตฺวํ ภิกฺขุ มยา สงฺขิตฺเตน ภาสิตสฺส วิตฺถาเรน อตฺถํ
อาชานาสีติ รูปํ โข ภนฺเต อุปาทิยมาโน พนฺโธ มารสฺส
อนุปาทิยมาโน มุตฺโต ปาปิมโต เวทนํ อุปาทิยมาโน พนฺโธ มารสฺส
อนุปาทิยมาโน มุตฺโต ปาปิมโต สญฺญํ สงฺขาเร วิญฺญาณํ
อุปาทิยมาโน พนฺโธ มารสฺส อนุปาทิยมาโน มุตฺโต ปาปิมโต
อิมสฺส ขฺวาหํ ภนฺเต ภควตา สงฺขิตฺเตน ภาสิตสฺส เอวํ วิตฺถาเรน
อตฺถํ อาชานามีติ สาธุ สาธุ ภิกฺขุ สาธุ โข ตฺวํ ภิกฺขุ มยา
สงฺขิตฺเตน ภาสิตสฺส วิตฺถาเรน อตฺถํ อาชานาสิ รูปํ โข ภิกฺขุ
อุปาทิยมาโน พนฺโธ มารสฺส อนุปาทิยมาโน มุตฺโต ปาปิมโต
เวทนํ สญฺญํ สงฺขาเร วิญฺญาณํ อุปาทิยมาโน พนฺโธ



มารสฺส อนุปาทิยมาโน มุตฺโต ปาปิมโต อิมสฺส โข ภิกฺขุ
มยา สงฺขิตฺเตน ภาสิตสฺส เอวํ วิตฺถาเรน อตฺโถ ทฏฺฐพฺโพติ
อถ โข โส ภิกฺขุ ภควโต ภาสิตํ อภินนฺทิตฺวา
อนุโมทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา
ปกฺกามิ อถ โข โส ภิกฺขุ เอโก วูปกฏฺโฐ อปฺปมตฺโต อาตาปี
ปหิตตฺโต วิหรนฺโต นจิรสฺเสว ยสฺสตฺถาย กุลปุตฺตา สมฺมเทวาคารสฺมา
อนคาริยํ ปพฺพชนฺติ ตทนุตฺตรํ พฺรหฺมจริยปริโยสานํ
ทิฏฺเฐว ธมฺเม สยํ อภิญฺญา สจฺฉิกตฺวา อุปสมฺปชฺช วิหรติ
ขีณา ชาติ วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ
อพฺภญฺญาสิ อญฺญตโร จ ปน โส ภิกฺขุ อรหตํ อโหสีติ
สาวตฺถิยํ อาราเม เอกมนฺตํ นิสินฺโน โข โส
ภิกฺขุ ภควนฺตํ เอตทโวจ สาธุ เม ภนฺเต ภควา สงฺขิตฺเตน
ธมฺมํ เทเสตุ เป อาตาปี ปหิตตฺโต วิหเรยฺยนฺติ มญฺญมาโน
โข ภิกฺขุ พนฺโธ มารสฺส อมญฺญมาโน มุตฺโต ปาปิมโตติ
อญฺญาตํ ภควา อญฺญาตํ สุคตาติ ยถากถํ ปน ตฺวํ ภิกฺขุ
มยา สงฺขิตฺเตน ภาสิตสฺส วิตฺถาเรน อตฺถํ อาชานาสีติ รูปํ โข
ภนฺเต มญฺญมาโน พนฺโธ มารสฺส อมญฺญมาโน มุตฺโต ปาปิมโต
เวทนํ สญฺญํ สงฺขาเร วิญฺญาณํ มญฺญมาโน พนฺโธ มารสฺส
อมญฺญมาโน มุตฺโต ปาปิมโต อิมสฺส ขฺวาหํ ภนฺเต ภควตา
สงฺขิตฺเตน ภาสิตสฺส เอวํ วิตฺถาเรน อตฺถํ อาชานามีติ สาธุ



สาธุ ภิกฺขุ สาธุ โข ตฺวํ ภิกฺขุ มยา สงฺขิตฺเตน ภาสิตสฺส
วิตฺถาเรน อตฺถํ อาชานาสิ รูปํ โข ภิกฺขุ มญฺญมาโน พนฺโธ
มารสฺส อมญฺญมาโน มุตฺโต ปาปิมโต เวทนํ สญฺญํ
สงฺขาเร วิญฺญาณํ มญฺญมาโน พนฺโธ มารสฺส อมญฺญมาโน
มุตฺโต ปาปิมโต อิมสฺส โข ภิกฺขุ มยา สงฺขิตฺเตน ภาสิตสฺส
เอวํ วิตฺถาเรน อตฺโถ ทฏฺฐพฺโพติ เป อญฺญตโร จ ปน
โส ภิกฺขุ อรหตํ อโหสีติ
สาวตฺถี ตตฺร โข เอกมนฺตํ นิสินฺโน โข โส ภิกฺขุ
ภควนฺตํ เอตทโวจ สาธุ เม ภนฺเต ภควา สงฺขิตฺเตน เป
ปหิตตฺโต วิหเรยฺยนฺติ อภินนฺทมาโน โข ภิกฺขุ พนฺโธ มารสฺส
อนภินนฺทมาโน มุตฺโต ปาปิมโตติ อญฺญาตํ ภควา อญฺญาตํ
สุคตาติ ยถากถํ ปน ตฺวํ ภิกฺขุ มยา สงฺขิตฺเตน ภาสิตสฺส
วิตฺถาเรน อตฺถํ อาชานาสีติ รูปํ โข ภนฺเต อภินนฺทมาโน
พนฺโธ มารสฺส อนภินนฺทมาโน มุตฺโต ปาปิมโต เวทนํ
สญฺญํ สงฺขาเร วิญฺญาณํ อภินนฺทมาโน พนฺโธ มารสฺส
อนภินนฺทมาโน มุตฺโต ปาปิมโต อิมสฺส ขฺวาหํ ภนฺเต ภควตา
สงฺขิตฺเตน ภาสิตสฺส เอวํ วิตฺถาเรน อตฺถํ อาชานามีติ สาธุ
สาธุ ภิกฺขุ สาธุ โข ตฺวํ ภิกฺขุ มยา สงฺขิตฺเตน ภาสิตสฺส
วิตฺถาเรน อตฺถํ อาชานาสิ รูปํ โข ภิกฺขุ อภินนฺทมาโน พนฺโธ
มารสฺส อนภินนฺทมาโน มุตฺโต ปาปิมโต เวทนํ สญฺญํ



สงฺขาเร วิญฺญาณํ อภินนฺทมาโน พนฺโธ มารสฺส อนภินนฺทมาโน
มุตฺโต ปาปิมโต อิมสฺส โข ภิกฺขุ มยา สงฺขิตฺเตน ภาสิตสฺส
เอวํ วิตฺถาเรน อตฺโถ ทฏฺฐพฺโพติ เป อญฺญตโร จ ปน
โส ภิกฺขุ อรหตํ อโหสีติ
สาวตฺถิยํ อาราเม เอกมนฺตํ นิสินฺโน โข โส
ภิกฺขุ ภควนฺตํ เอตทโวจ สาธุ เม ภนฺเต ภควา สงฺขิตฺเตน
ธมฺมํ เทเสตุ เป วิหเรยฺยนฺติ ยํ โข ภิกฺขุ อนิจฺจํ ตตฺร
เต ฉนฺโท ปหาตพฺโพติ อญฺญาตํ ภควา อญฺญาตํ สุคตาติ
ยถากถํ ปน ตฺวํ ภิกฺขุ มยา สงฺขิตฺเตน ภาสิตสฺส วิตฺถาเรน
อตฺถํ อาชานาสีติ รูปํ โข ภนฺเต อนิจฺจํ ตตฺร เม ฉนฺโท
ปหาตพฺโพ เวทนา สญฺญา สงฺขารา วิญฺญาณํ อนิจฺจํ
ตตฺร เม ฉนฺโท ปหาตพฺโพ อิมสฺส ขฺวาหํ ภนฺเต ภควตา
สงฺขิตฺเตน ภาสิตสฺส เอวํ วิตฺถาเรน อตฺถํ อาชานามีติ สาธุ
สาธุ ภิกฺขุ สาธุ โข ตฺวํ ภิกฺขุ มยา สงฺขิตฺเตน ภาสิตสฺส
วิตฺถาเรน อตฺถํ อาชานาสิ รูปํ โข ภิกฺขุ อนิจฺจํ ตตฺร เต
ฉนฺโท ปหาตพฺโพ เวทนา สญฺญา สงฺขารา วิญฺญาณํ
อนิจฺจํ ตตฺร เต ฉนฺโท ปหาตพฺโพ อิมสฺส โข ภิกฺขุ มยา
สงฺขิตฺเตน ภาสิตสฺส เอวํ วิตฺถาเรน อตฺโถ ทฏฺฐพฺโพติ เป
อญฺญตโร จ ปน โส ภิกฺขุ อรหตํ อโหสีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ




เอตทโวจ สาธุ เม ภนฺเต ภควา สงฺขิตฺเตน ธมฺมํ เทเสตุ
เป วิหเรยฺยนฺติ ยํ โข ภิกฺขุ ทุกฺขํ ตตฺร เต ฉนฺโท
ปหาตพฺโพติ อญฺญาตํ ภควา อญฺญาตํ สุคตาติ ยถากถํ ปน
ตฺวํ ภิกฺขุ มยา สงฺขิตฺเตน ภาสิตสฺส วิตฺถาเรน อตฺถํ
อาชานาสีติ รูปํ โข ภนฺเต ทุกฺขํ ตตฺร เม ฉนฺโท ปหาตพฺโพ
เวทนา สญฺญา สงฺขารา วิญฺญาณํ ทุกฺขํ ตตฺร เม
ฉนฺโท ปหาตพฺโพ อิมสฺส ขฺวาหํ ภนฺเต ภควตา สงฺขิตฺเตน
ภาสิตสฺส เอวํ วิตฺถาเรน อตฺถํ อาชานามีติ สาธุ สาธุ ภิกฺขุ
สาธุ โข ตฺวํ ภิกฺขุ มยา สงฺขิตฺเตน ภาสิตสฺส วิตฺถาเรน อตฺถํ
อาชานาสิ รูปํ โข ภิกฺขุ ทุกฺขํ ตตฺร เต ฉนฺโท ปหาตพฺโพ ม
เวทนา สญฺญา สงฺขารา วิญฺญาณํ ทุกฺขํ ตตฺร เต
ฉนฺโท ปหาตพฺโพ อิมสฺส โข ภิกฺขุ มยา สงฺขิตฺเตน ภาสิตสฺส
เอวํ วิตฺถาเรน อตฺโถ ทฏฺฐพฺโพติ เป อญฺญตโร จ ปน
โส ภิกฺขุ อรหตํ อโหสีติ
สาวตฺถิยํ อาราเม เอกมนฺตํ นิสินฺโน โข โส
ภิกฺขุ ภควนฺตํ เอตทโวจ สาธุ เม ภนฺเต ภควา สงฺขิตฺเตน
ธมฺมํ เทเสตุ เป วิหเรยฺยนฺติ โย โข ภิกฺขุ อนตฺตา
ตตฺร เต ฉนฺโท ปหาตพฺโพติ อญฺญาตํ ภควา อญฺญาตํ
สุคตาติ ยถากถํ ปน ตฺวํ ภิกฺขุ มยา สงฺขิตฺเตน ภาสิตสฺส
วิตฺถาเรน อตฺถํ อาชานาสีติ รูปํ โข ภนฺเต อนตฺตา ตตฺร


เม ฉนฺโท ปหาตพฺโพ เวทนา สญฺญา สงฺขารา วิญฺญาณํ
อนตฺตา ตตฺร เม ฉนฺโท ปหาตพฺโพ อิมสฺส ขฺวาหํ ภนฺเต
ภควตา สงฺขิตฺเตน ภาสิตสฺส เอวํ วิตฺถาเรน อตฺถํ อาชานามีติ
สาธุ สาธุ ภิกฺขุ สาธุ โข ตฺวํ ภิกฺขุ มยา สงฺขิตฺเตน ภาสิตสฺส
วิตฺถาเรน อตฺถํ อาชานาสิ รูปํ โข ภิกฺขุ อนตฺตา ตตฺร เต
ฉนฺโท ปหาตพฺโพ เวทนา สญฺญา สงฺขารา วิญฺญาณํ
อนตฺตา ตตฺร เต ฉนฺโท ปหาตพฺโพ อิมสฺส โข ภิกฺขุ
มยา สงฺขิตฺเตน ภาสิตสฺส เอวํ วิตฺถาเรน อตฺโถ ทฏฺฐพฺโพติ
เป อญฺญตโร จ ปน โส ภิกฺขุ อรหตํ อโหสีติ
สาวตฺถี ตตฺร โข เอกมนฺตํ นิสินฺโน โข โส
ภิกฺขุ ภควนฺตํ เอตทโวจ สาธุ เม ภนฺเต ภควา สงฺขิตฺเตน
ธมฺมํ เทเสตุ เป วิหเรยฺยนฺติ ยํ โข ภิกฺขุ อนตฺตนิยํ
ตตฺร เต ฉนฺโท ปหาตพฺโพติ อญฺญาตํ ภควา อญฺญาตํ
สุคตาติ ยถากถํ ปน ตฺวํ ภิกฺขุ มยา สงฺขิตฺเตน ภาสิตสฺส
วิตฺถาเรน อตฺถํ อาชานาสีติ รูปํ โข ภนฺเต อนตฺตนิยํ ตตฺร
เม ฉนฺโท ปหาตพฺโพ เวทนา สญฺญา สงฺขารา
วิญฺญาณํ อนตฺตนิยํ ตตฺร เม ฉนฺโท ปหาตพฺโพ อิมสฺส
ขฺวาหํ ภนฺเต ภควตา สงฺขิตฺเตน ภาสิตสฺส เอวํ วิตฺถาเรน อตฺถํ
อาชานามีติ สาธุ สาธุ ภิกฺขุ สาธุ โข ตฺวํ ภิกฺขุ มยา
สงฺขิตฺเตน ภาสิตสฺส วิตฺถาเรน อตฺถํ อาชานาสิ รูปํ โข


ภิกฺขุ อนตฺตนิยํ ตตฺร เต ฉนฺโท ปหาตพฺโพ เวทนา
สญฺญา สงฺขารา วิญฺญาณํ อนตฺตนิยํ ตตฺร เต ฉนฺโท
ปหาตพฺโพ อิมสฺส โข ภิกฺขุ มยา สงฺขิตฺเตน ภาสิตสฺส เอวํ
วิตฺถาเรน อตฺโถ ทฏฺฐพฺโพติ เป อญฺญตโร จ ปน โส
ภิกฺขุ อรหตํ อโหสีติ
สาวตฺถี ตตฺร โข เอกมนฺตํ นิสินฺโน โข โส
ภิกฺขุ ภควนฺตํ เอตทโวจ สาธุ เม ภนฺเต ภควา สงฺขิตฺเตน
ธมฺมํ เทเสตุ ยมหํ ภควโต ธมฺมํ สุตฺวา เป วิหเรยฺยนฺติ
ยํ โข ภิกฺขุ รชนิยสณฺฐิตํ ตตฺร เต ฉนฺโท ปหาตพฺโพติ
อญฺญาตํ ภควา อญฺญาตํ สุคตาติ ยถากถํ ปน ตฺวํ ภิกฺขุ
มยา สงฺขิตฺเตน ภาสิตสฺส วิตฺถาเรน อตฺถํ อาชานาสีติ รูปํ
โข ภนฺเต รชนิยสณฺฐิตํ ตตฺร เม ฉนฺโท ปหาตพฺโพ เวทนา
สญฺญา สงฺขารา วิญฺญาณํ รชนิยสณฺฐิตํ ตตฺร เม ฉนฺโท
ปหาตพฺโพ อิมสฺส ขฺวาหํ ภนฺเต ภควตา สงฺขิตฺเตน ภาสิตสฺส
เอวํ วิตฺถาเรน อตฺถํ อาชานามีติ สาธุ สาธุ ภิกฺขุ สาธุ
โข ตฺวํ ภิกฺขุ มยา สงฺขิตฺเตน ภาสิตสฺส วิตฺถาเรน อตฺถํ
อาชานาสิ รูปํ โข ภิกฺขุ รชนิยสณฺฐิตํ ตตฺร เต ฉนฺโท
ปหาตพฺโพ เวทนา สญฺญา สงฺขารา วิญฺญาณํ รชนิยสณฺฐิตํ
ตตฺร เต ฉนฺโท ปหาตพฺโพ อิมสฺส โข ภิกฺขุ มยา สงฺขิตฺเตน
ภาสิตสฺส เอวํ วิตฺถาเรน อตฺโถ ทฏฺฐพฺโพติ เป อญฺญตโร



จ ปน โส ภิกฺขุ อรหตํ อโหสีติ
สาวตฺถี ตตฺร โข อายสฺมา ราโธ เยน ภควา
เตนุปสงฺกมิ อุปสงฺกมิตฺวา ภควนฺตํ เอตทโวจ กถํ นุ โข
ภนฺเต ชานโต กถํ ปสฺสโต อิมสฺมิญฺจ สวิญฺญาณเก กาเย
พหิทฺธา จ สพฺพนิมิตฺเตสุ อหงฺการมมงฺการมานานุสยา น โหนฺตีติ
ยงฺกิญฺจิ ราธ รูปํ อตีตานาคตปจฺจุปฺปนฺนํ อชฺฌตฺตํ วา พหิทฺธา
วา โอฬาริกํ วา สุขุมํ วา หีนํ วา ปณีตํ วา ยํ ทูเร สนฺติเก
วา สพฺพํ รูปํ เนตํ มม เนโสหมสฺมิ น เมโส อตฺตาติ
เอวเมตํ ยถาภูตํ สมฺมปฺปญฺญาย ปสฺสติ ยา กาจิ เวทนา
ยา กาจิ สญฺญา เย เกจิ สงฺขารา ยงฺกิญฺจิ วิญฺญาณํ
อตีตานาคตปจฺจุปฺปนฺนํ เป ยํ ทูเร สนฺติเก วา สพฺพํ
วิญฺญาณํ เนตํ มม เนโสหมสฺมิ น เมโส อตฺตาติ เอวเมตํ
ยถาภูตํ สมฺมปฺปญฺญาย ปสฺสติ เอวํ โข ราธ ชานโต เอวํ
ปสฺสโต อิมสฺมิญฺจ สวิญฺญาณเก กาเย พหิทฺธา จ สพฺพนิมิตฺเตสุ
อหงฺการมมงฺการมานานุสยา น โหนฺตีติ เป อญฺญตโร จ
ปนายสฺมา ราโธ อรหตํ อโหสีติ
สาวตฺถี ตตฺร โข อายสฺมา สุราโธ ภควนฺตํ
เอตทโวจ กถํ นุ โข ภนฺเต ชานโต กถํ ปสฺสโต อิมสฺมิญฺจ
สวิญฺญาณเก กาเย พหิทฺธา จ สพฺพนิมิตฺเตสุ อหงฺการมมงฺการมานาปคตํ
มานสํ โหติ วิธา สมติกฺกนฺตํ สนฺตํ สุวิมุตฺตนฺติ



ยงฺกิญฺจิ สุราธ รูปํ อตีตานาคตปจฺจุปฺปนฺนํ เป ยํ ทูเร
สนฺติเก วา สพฺพํ รูปํ เนตํ มม เนโสหมสฺมิ น เมโส
อตฺตาติ เอวเมตํ ยถาภูตํ สมฺมปฺปญฺญาย ทิสฺวา อนุปาทา
วิมุตฺโต โหติ ยา กาจิ เวทนา ยา กาจิ สญฺญา เย
เกจิ สงฺขารา ยงฺกิญฺจิ วิญฺญาณํ อตีตานาคตปจฺจุปฺปนฺนํ เป
ยํ ทูเร สนฺติเก วา สพฺพํ วิญฺญาณํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย ทิสฺวา
อนุปาทา วิมุตฺโต โหติ เอวํ โข สุราธ ชานโต เอวํ ปสฺสโต
อิมสฺมิญฺจ สวิญฺญาณเก กาเย พหิทฺธา จ สพฺพนิมิตฺเตสุ
อหงฺการมมงฺการมานาปคตํ มานสํ โหติ วิธา สมติกฺกนฺตํ สนฺตํ สุวิมุตฺตนฺติ
เป อญฺญตโร จ ปนายสฺมา สุราโธ อรหตํ อโหสีติ
อรหนฺตวคฺโค ทุติโย
ตสฺสุทฺทานํ
อุปาทิยมญฺญมานา อถาภินนฺทมาโน จ
อนิจฺจํ ทุกฺขํ อนตฺตา จ อนตฺตนิยํ รชนิยสณฺฐิตํ
ราธสุราเธน เต ทสาติ




ขนฺธสํยุตฺตสฺส มชฺฌิมปณฺณาสเก ขชฺชนิยวคฺโค ตติโย
สาวตฺถี ตตฺร โข อสฺสุตวา ภิกฺขเว ปุถุชฺชโน
รูปสฺส อสฺสาทญฺจ อาทีนวญฺจ นิสฺสรณญฺจ ยถาภูตํ นปฺปชานาติ
เวทนาย สญฺญาย สงฺขารานํ วิญฺญาณสฺส อสฺสาทญฺจ
อาทีนวญฺจ นิสฺสรณญฺจ ยถาภูตํ นปฺปชานาติ สุตวา จ โข
ภิกฺขเว อริยสาวโก รูปสฺส อสฺสาทญฺจ อาทีนวญฺจ นิสฺสรณญฺจ
ยถาภูตํ ปชานาติ เวทนาย สญฺญาย สงฺขารานํ
วิญฺญาณสฺส อสฺสาทญฺจ อาทีนวญฺจ นิสฺสรณญฺจ ยถาภูตํ ปชานาตีติ
สาวตฺถี ตตฺร โข อสฺสุตวา ภิกฺขเว ปุถุชฺชโน
รูปสฺส สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ
ยถาภูตํ นปฺปชานาติ เวทนาย สญฺญาย สงฺขารานํ
วิญฺญาณสฺส สมุทยญฺจ อตฺถงฺคมญฺจ อสฺสาทญฺจ อาทีนวญฺจ
นิสฺสรณญฺจ ยถาภูตํ นปฺปชานาติ สุตวา จ โข ภิกฺขเว
อริยสาวโก รูปสฺส สมุทยญฺจ อตฺถงฺคมญฺจ อสฺสาทญฺจ
อาทีนวญฺจ นิสฺสรณญฺจ ยถาภูตํ ปชานาติ เวทนาย สญฺญาย
สงฺขารานํ วิญฺญาณสฺส สมุทยญฺจ อตฺถงฺคมญฺจ อสฺสาทญฺจ
อาทีนวญฺจ นิสฺสรณญฺจ ยถาภูตํ ปชานาตีติ
สาวตฺถี ตตฺร โข สุตวา ภิกฺขเว อริยสาวโก
รูปสฺส สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ


ยถาภูตํ ปชานาติ เวทนาย สญฺญาย สงฺขารานํ
วิญฺญาณสฺส สมุทยญฺจ อตฺถงฺคมญฺจ อสฺสาทญฺจ อาทีนวญฺจ
นิสฺสรณญฺจ ยถาภูตํ ปชานาตีติ
สาวตฺถี ตตฺร โข รูปํ ภิกฺขเว อนิจฺจํ ยทนิจฺจํ
ตํ ทุกฺขํ ยํ ทุกฺขํ ตทนตฺตา ยทนตฺตา ตํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
เวทนา สญฺญา สงฺขารา วิญฺญาณํ อนิจฺจํ ยทนิจฺจํ
ตํ ทุกฺขํ ยํ ทุกฺขํ ตทนตฺตา ยทนตฺตา ตํ เนตํ มม
เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ เอวํ ปสฺสํ ภิกฺขเว สุตวา อริยสาวโก
รูปสฺมึปิ นิพฺพินฺทติ เวทนายปิ สญฺญายปิ สงฺขาเรสุปิ
วิญฺญาณสฺมึปิ นิพฺพินฺทติ นิพฺพินฺทํ วิรชฺชติ วิราคา วิมุจฺจติ
วิมุตฺตสฺมึ วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ ปชานาติ ยาวตา
ภิกฺขเว สตฺตาวาสา ยาวตา ภวคฺคํ เอเต อคฺคา เอเต เสฏฺฐา
โลกสฺมึ ยทิทํ อรหนฺโตติ อิทมโวจ ภควา อิทํ วตฺวาน
สุคโต อถาปรํ เอตทโวจ สตฺถา
สุขิโน วต อรหนฺโต ตณฺหา เตสํ น วิชฺชติ
อสฺมิมาโน สมุจฺฉินฺโน โมหชาลํ ปทาลิตํ



อเนชนฺเต อนุปฺปตฺตา จิตฺตํ เตสํ อนาวิลํ
โลเก อนุปลิตฺตา เต พฺรหฺมภูตา อนาสวา
ปญฺจกฺขนฺเธ ปริญฺญาย สตฺตสทฺธมฺมโคจรา
ปสํสิยา สปฺปุริสา ปุตฺตา พุทฺธสฺส โอรสา
สตฺตรตนสมฺปนฺนา ตีสุ สิกฺขาสุ สิกฺขิตา
อนุวิจรนฺติ มหาวีรา ปหีนภยเภรวา
ทสหงฺเคหิ สมฺปนฺนา มหานาคา สมาหิตา
เอเต โข เสฏฺฐา โลกสฺมึ ตณฺหา เตสํ น วิชฺชติ
อเสกฺขญาณํ อุปฺปนฺนํ อนฺติโมยํ สมุสฺสโย
โย สาโร พฺรหฺมจริยสฺส ตสฺมึ อปรปจฺจยา
วิธาสุ น วิกมฺปนฺติ วิปฺปมุตฺตา ปุนพฺภวา
ทนฺตภูมึ อนุปฺปตฺตา เต โลเก วิชิตาวิโน
อุทฺธํ ติริยํ อปาจินํ นนฺทิ เตสํ น วิชฺชติ
นทนฺติ เต สีหนาทํ พุทฺธา โลเก อนุตฺตราติ
สาวตฺถี ตตฺร โข รูปํ ภิกฺขเว อนิจฺจํ ยทนิจฺจํ
ตํ ทุกฺขํ ยํ ทุกฺขํ ตทนตฺตา ยทนตฺตา ตํ เนตํ มม
เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ เป เอวํ ปสฺสํ ภิกฺขเว สุตวา อริยสาวโก
รูปสฺมึปิ นิพฺพินฺทติ เวทนายปิ สญฺญายปิ สงฺขาเรสุปิ



วิญฺญาณสฺมึปิ นิพฺพินฺทติ นิพฺพินฺทํ วิรชฺชติ วิราคา วิมุจฺจติ
วิมุตฺตสฺมึ วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ ปชานาติ ยาวตา
ภิกฺขเว สตฺตาวาสา ยาวตา ภวคฺคํ เอเต อคฺคา เอเต เสฏฺฐา
โลกสฺมึ ยทิทํ อรหนฺโตติ
สาวตฺถี ตตฺร โข สีโห ภิกฺขเว มิคราชา
สายณฺหสมยํ อาสยา นิกฺขมติ อาสยา นิกฺขมิตฺวา วิชมฺภติ
วิชมฺภิตฺวา สมนฺตา จตุทฺทิสา อนุวิโลเกติ สมนฺตา จตุทฺทิสา
อนุวิโลเกตฺวา ติกฺขตฺตุํ สีหนาทํ นทติ ติกฺขตฺตุํ สีหนาทํ นทิตฺวา
โคจราย ปกฺกมติ เย หิ เกจิ ภิกฺขเว ติรจฺฉานคตา ปาณา
สีหสฺส มิครญฺโญ นทโต สทฺทํ สุณนฺติ เยภุยฺเยน ภยํ สํเวคํ
สนฺตาสํ อาปชฺชนฺติ พิลํ พิลาสยา ปวิสนฺติ ทกํ ทกาสยา
ปวิสนฺติ วนํ วนาสยา ปวิสนฺติ อากาสํ ปกฺขิโน ภชนฺติ
เยปิ เต ภิกฺขเว รญฺโญ นาคา คามนิคมราชธานีสุ ทเฬฺหหิ
วรตฺเตหิ พนฺธเนหิ พนฺธา เตปิ ตานิ พนฺธนานิ สญฺฉินฺทิตฺวา
สมฺปทาเลตฺวา ภีตา มุตฺตกรีสํ จชมานา เยน วา เตน วา
ปลายนฺติ เอวํมหิทฺธิโก โข ภิกฺขเว สีโห มิคราชา ติรจฺฉานคตานํ
ปาณานํ เอวํมเหสกฺโข เอวํมหานุภาโว
เอวเมว โข ภิกฺขเว ยทา ตถาคโต โลเก อุปฺปชฺชติ




อรหํ สมฺมาสมฺพุทฺโธ วิชฺชาจรณสมฺปนฺโน สุคโต โลกวิทู อนุตฺตโร
ปุริสทมฺมสารถิ สตฺถา เทวมนุสฺสานํ พุทฺโธ ภควา โส ธมฺมํ
เทเสติ อิติ รูปํ อิติ รูปสฺส สมุทโย อิติ รูปสฺส อตฺถงฺคโม
อิติ เวทนา อิติ สญฺญา อิติ สงฺขารา อิติ วิญฺญาณํ
อิติ วิญฺญาณสฺส สมุทโย อิติ วิญฺญาณสฺส อตฺถงฺคโมติ
เยปิ เต ภิกฺขเว เทวา ทีฆายุกา วณฺณวนฺโต สุขพหุลา อุจฺเจสุ
วิมาเนสุ จิรฏฺฐิติกา เตปิ ตถาคตสฺส ธมฺมเทสนํ สุตฺวา เยภุยฺเยน
ภยํ สํเวคํ สนฺตาสํ อาปชฺชนฺติ อนิจฺจาว กิร โภ มยํ สมานา
นิจฺจมฺหาติ อมญฺญิมฺห อทฺธุวาว กิร โภ สยํ สมานา ธุวมฺหาติ
อมญฺญิมฺห อสสฺสตาว กิร โภ มยํ สมานา สสฺสตมฺหาติ
อมญฺญิมฺห มยํปิ กิร โภ อนิจฺจา อทฺธุวา อสสฺสตา สกฺกายปริยาปนฺนาติ
เอวํมหิทฺธิโก โข ภิกฺขเว ตถาคโต สเทวกสฺส
โลกสฺส เอวํมเหสกฺโข เอวํมหานุภาโวติ อิทมโวจ ภควา
อิทํ วตฺวาน สุคโต อถาปรํ เอตทโวจ สตฺถา
ยทา พุทฺโธ อภิญฺญาย ธมฺมจกฺกํ ปวตฺตยิ
สเทวกสฺส โลกสฺส สตฺถา อปฺปฏิปุคฺคโล
สกฺกายสฺส นิโรธญฺจ สกฺกายสฺส จ สมฺภวํ
อริยฏฺฐงฺคิกํ มคฺคํ ทุกฺขูปสมคามินํ
เยปิ ทีฆายุกา เทวา วณฺณวนฺโต ยสสฺสิโน
ภีตา สนฺตาสมาปาทุํ สีหสฺเสวิตเร มิคา



อวีติวตฺตา สกฺกายํ อนิจฺจา กิร โภ มยํ
สุตฺวา อรหโต วากฺยํ วิปฺปมุตฺตสฺส ตาทิโนติ
สาวตฺถี ตตฺร โข เย หิ เกจิ ภิกฺขเว สมณา วา
พฺราหฺมณา วา อเนกวิหิตํ ปุพฺเพนิวาสํ อนุสฺสรมานา อนุสฺสรนฺติ
สพฺเพ เต ปญฺจุปาทานกฺขนฺเธ อนุสฺสรนฺติ เอเตสํ วา อญฺญตรํ
กตเม ปญฺจ เอวํรูโป อโหสึ อตีตมทฺธานนฺติ อิติ วา หิ
ภิกฺขเว อนุสฺสรมาโน รูปญฺเญว อนุสฺสรติ เอวํเวทโน อโหสึ
อตีตมทฺธานนฺติ อิติ วา หิ ภิกฺขเว อนุสฺสรมาโน เวทนญฺเญว
อนุสฺสรติ เอวํสญฺโญ อโหสึ อตีตมทฺธานนฺติ เอวํสงฺขาโร
อโหสึ อตีตมทฺธานนฺติ เอวํวิญฺญาโณ อโหสึ อตีตมทฺธานนฺติ
อิติ วา หิ ภิกฺขเว อนุสฺสรมาโน วิญฺญาณญฺเญว อนุสฺสรติ
กิญฺจ ภิกฺขเว รูปํ วเทถ รุปฺปตีติ โข ภิกฺขเว
ตสฺมา รูปนฺติ วุจฺจติ เกน รุปฺปติ สีเตนปิ รุปฺปติ อุณฺเหนปิ
รุปฺปติ ชิฆจฺฉายปิ รุปฺปติ ปิปาสายปิ รุปฺปติ ฑํสมกสวาตาตปสิรีสปสมฺผสฺเสนปิ
รุปฺปติ รุปฺปตีติ โข ภิกฺขเว ตสฺมา
รูปนฺติ วุจฺจติ
กิญฺจ ภิกฺขเว เวทนํ วเทถ เวทยตีติ โข ภิกฺขเว ตสฺมา
เวทนาติ วุจฺจติ กิญฺจ เวทยติ สุขํปิ เวทยติ ทุกฺขํปิ
เวทยติ อทุกฺขมสุขํปิ เวทยติ เวทยตีติ โข ภิกฺขเว ตสฺมา
เวทนาติ วุจฺจติ
กิญฺจ ภิกฺขเว สญฺญํ วเทถ สญฺชานาตีติ โข ภิกฺขเว




ตสฺมา สญฺญาติ วุจฺจติ กิญฺจ สญฺชานาติ นีลํปิ สญฺชานาติ
ปีตกํปิ สญฺชานาติ โลหิตกํปิ สญฺชานาติ โอทาตํปิ สญฺชานาติ
สญฺชานาตีติ โข ภิกฺขเว ตสฺมา สญฺญาติ วุจฺจติ
กิญฺจ ภิกฺขเว สงฺขาเร วเทถ สงฺขตํ อภิสงฺขโรนฺตีติ
โข ภิกฺขเว ตสฺมา สงฺขาราติ วุจฺจนฺติ กิญฺจ สงฺขตํ อภิสงฺขโรนฺติ
รูปํ รูปตฺตาย สงฺขตํ อภิสงฺขโรนฺติ เวทนํ เวทนตฺตาย สงฺขตํ
อภิสงฺขโรนฺติ สญฺญํ สญฺญตฺตาย สงฺขตํ อภิสงฺขโรนฺติ
สงฺขาเร สงฺขารตฺตาย สงฺขตํ อภิสงฺขโรนฺติ วิญฺญาณํ วิญฺญาณตฺตาย
สงฺขตํ อภิสงฺขโรนฺติ สงฺขตํ อภิสงฺขโรนฺตีติ โข ภิกฺขเว ตสฺมา
สงฺขาราติ วุจฺจนฺติ
กิญฺจิ ภิกฺขเว วิญฺญาณํ วเทถ วิชานาตีติ โข ภิกฺขเว
ตสฺมา วิญฺญาณนฺติ วุจฺจติ กิญฺจ วิชานนฺติ อมฺพิลํปิ
วิชานาติ ติตฺตกํปิ วิชานาติ กฏุกํปิ วิชานาติ มธุรํปิ วิชานาติ ขาริกํปิ
วิชานาติ อขาริกํปิ วิชานาติ โลณิกํปิ วิชานาติ อโลณิกํปิ
วิชานาติ วิชานาตีติ โข ภิกฺขเว ตสฺมา วิญฺญาณนฺติ วุจฺจติ
ตตฺร ภิกฺขเว สุตวา อริยสาวโก อิติ ปฏิสญฺจิกฺขติ
อหํ โข เอตรหิ รูเปน ขชฺชามิ อตีตํปาหํ อทฺธานํ เอวเมว
รูเปน ขชฺชึ เสยฺยถาปิ เอตรหิ ปจฺจุปฺปนฺเนน รูเปน ขชฺชามิ
อหญฺเจว โข ปน อนาคตํ รูปํ อภินนฺเทยฺยํ อนาคตํปาหํ
อทฺธานํ เอวเมว รูเปน ขชฺเชยฺยํ เสยฺยถาปิ เอตรหิ ปจฺจุปฺปนฺเนน
รูเปน ขชฺชามีติ โส อิติ ปฏิสงฺขาย อตีตสฺมึ รูปสฺมึ อนเปกฺโข



โหติ อนาคตํ รูปํ นาภินนฺทติ ปจฺจุปฺปนฺนสฺส รูปสฺส นิพฺพิทาย
วิราคาย นิโรธาย ปฏิปนฺโน โหติ อหํ โข เอตรหิ เวทนาย
ขชฺชามิ อตีตํปาหํ อทฺธานํ เอวเมว เวทนาย ขชฺชึ เสยฺยถาปิ
เอตรหิ ปจฺจุปฺปนฺนาย เวทนาย ขชฺชามิ อหญฺเจว โข ปน
อนาคตํ เวทนํ อภินนฺเทยฺยํ อนาคตํปาหํ อทฺธานํ เอวเมว เวทนาย
ขชฺเชยฺยํ เสยฺยถาปิ เอตรหิ ปจฺจุปฺปนฺนาย เวทนาย ขชฺชามีติ
โส อิติ ปฏิสงฺขาย อตีตาย เวทนาย อนเปกฺโข โหติ อนาคตํ
เวทนํ นาภินนฺทติ ปจฺจุปฺปนฺนาย เวทนาย นิพฺพิทาย วิราคาย
นิโรธาย ปฏิปนฺโน โหติ อหํ โข เอตรหิ สญฺญาย ขชฺชามิ
อหํ โข เอตรหิ สงฺขาเรหิ ขชฺชามิ อตีตํปาหํ อทฺธานํ เอวเมว
สงฺขาเรหิ ขชฺชึ เสยฺยถาปิ เอตรหิ ปจฺจุปฺปนฺเนหิ สงฺขาเรหิ
ขชฺชามิ อหญฺเจว โข ปน อนาคเต สงฺขาเร อภินนฺเทยฺยํ
อนาคตํปาหํ อทฺธานํ เอวเมว สงฺขาเรหิ ขชฺเชยฺยํ เสยฺยถาปิ
เอตรหิ ปจฺจุปฺปนฺเนหิ สงฺขาเรหิ ขชฺชามีติ โส อิติ ปฏิสงฺขาย
อตีเตสุ สงฺขาเรสุ อนเปกฺโข โหติ อนาคเต สงฺขาเร นาภินนฺทติ
ปจฺจุปฺปนฺนานํ สงฺขารานํ นิพฺพิทาย วิราคาย นิโรธาย ปฏิปนฺโน
โหติ อหํ โข เอตรหิ วิญฺญาเณน ขชฺชามิ อตีตํปาหํ อทฺธานํ
เอวเมว วิญฺญาเณน ขชฺชึ เสยฺยถาปิ เอตรหิ ปจฺจุปฺปนฺเนน
วิญฺญาเณน ขชฺชามิ อหญฺเจว โข ปน อนาคตํ วิญฺญาณํ
อภินนฺเทยฺยํ อนาคตํปาหํ อทฺธานํ เอวเมว วิญฺญาเณน ขชฺเชยฺยํ


เสยฺยถาปิ เอตรหิ ปจฺจุปฺปนฺเนน วิญฺญาเณน ขชฺชามีติ โส
อิติ ปฏิสงฺขาย อตีตสฺมึปิ วิญฺญาณสฺมึ อนเปกฺโข โหติ อนาคตํ
วิญฺญาณํ นาภินนฺทติ ปจฺจุปฺปนฺนสฺส วิญฺญาณสฺส นิพฺพิทาย
วิราคาย นิโรธาย ปฏิปนฺโน โหติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ
วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ
วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
กลฺลํ นุ ตํ สมนุปสฺสิตุํ เอตํ มม เอโสหมสฺมิ เอโส เม
อตฺตาติ โน เหตํ ภนฺเต เวทนา สญฺญา สงฺขารา
วิญฺญาณํ นิจฺจํ วา อนิจฺจํ วาติ อนิจฺจํ ภนฺเต ยํ
ปนานิจฺจํ ทุกฺขํ วา ตํ สุขํ วาติ ทุกฺขํ ภนฺเต ยํ
ปนานิจฺจํ ทุกฺขํ วิปริณามธมฺมํ กลฺลํ นุ ตํ สมนุปสฺสิตุํ เอตํ
มม เอโสหมสฺมิ เอโส เม อตฺตาติ โน เหตํ ภนฺเต
ตสฺมา ติห ภิกฺขเว ยงฺกิญฺจิ รูปํ อตีตานาคตปจฺจุปฺปนฺนํ
อชฺฌตฺตํ วา พหิทฺธา วา โอฬาริกํ วา สุขุมํ วา หีนํ
วา ปณีตํ วา ยํ ทูเร สนฺติเก วา สพฺพํ รูปํ เนตํ มม
เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ ยา กาจิ เวทนา ยา กาจิ สญฺญา เย เกจิ
สงฺขารา ยงฺกิญฺจิ วิญฺญาณํ อตีตานาคตปจฺจุปฺปนฺนํ เป
ยํ ทูเร สนฺติเก วา สพฺพํ วิญฺญาณํ เนตํ มม เนโสหมสฺมิ



น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
อยํ วุจฺจติ ภิกฺขเว อริยสาวโก อปจินาติ โน อาจินาติ ปชหติ
น อุปาทิยติ วิสิเนติ น อุสฺสิเนติ วิธูเปติ น สนฺธูเปติ
กิญฺจ อปจินาติ โน อาจินาติ รูปํ อปจินาติ โน
อาจินาติ เวทนํ สญฺญํ สงฺขาเร วิญฺญาณํ อปจินาติ
โน อาจินาติ กิญฺจ ปชหติ น อุปาทิยติ รูปํ ปชหติ น
อุปาทิยติ เวทนํ สญฺญํ สงฺขาเร วิญฺญาณํ ปชหติ
น อุปาทิยติ กิญฺจ วิสิเนติ น อุสฺสิเนติ รูปํ วิสิเนติ น
อุสฺสิเนติ เวทนํ สญฺญํ สงฺขาเร วิญฺญาณํ วิสิเนติ
น อุสฺสิเนติ กิญฺจ วิธูเปติ น สนฺธูเปติ รูปํ วิธูเปติ น
สนฺธูเปติ เวทนํ สญฺญํ สงฺขาเร วิญฺญาณํ วิธูเปติ
น สนฺธูเปติ เอวํ ปสฺสํ ภิกฺขเว สุตวา อริยสาวโก รูปสฺมึปิ
นิพฺพินฺทติ เวทนายปิ สญฺญายปิ สงฺขาเรสุปิ
วิญฺญาณสฺมึปิ นิพฺพินฺทติ นิพฺพินฺทํ วิรชฺชติ วิราคา วิมุจฺจติ
วิมุตฺตสฺมึ วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ
กตํ กรณียํ นาปรํ อิตฺถตฺตายาติ ปชานาติ อยํ วุจฺจติ
ภิกฺขเว ภิกฺขุ เนว อาจินาติ น อปจินาติ อปจินิตฺวา ฐิโต เนว
ปชหติ น อุปาทิยติ ปชหิตฺวา ฐิโต เนว วิสิเนติ น อุสฺสิเนติ
วิสิเนตฺวา ฐิโต เนว วิธูเปติ น สนฺธูเปติ วิธูเปตฺวา ฐิโต
กิญฺจ เนว อาจินาติ น อปจินาติ อปจินิตฺวา ฐิโต



รูปํ เนว อาจินาติ น อปจินาติ อปจินิตฺวา ฐิโต เวทนํ
สญฺญํ สงฺขาเร วิญฺญาณํ เนว อาจินาติ น อปจินาติ
อปจินิตฺวา ฐิโต กิญฺจ เนว ปชหติ น อุปาทิยติ ปชหิตฺวา
ฐิโต รูปํ เนว ปชหติ น อุปาทิยติ ปชหิตฺวา ฐิโต เวทนํ
สญฺญํ สงฺขาเร วิญฺญาณํ เนว ปชหติ น อุปาทิยติ
ปชหิตฺวา ฐิโต กิญฺจ เนว วิสิเนติ น อุสฺสิเนติ วิสิเนตฺวา
ฐิโต รูเป เนว วิสิเนติ น อุสฺสิเนติ วิสิเนตฺวา ฐิโต เวทนํ
สญฺญํ สงฺขาเร วิญฺญาณํ เนว วิสิเนติ น อุสฺสิเนติ วิสิเนตฺวา
ฐิโต กิญฺจ เนว วิธูเปติ น สนฺธูเปติ วิธูเปตฺวา ฐิโต รูปํ
เนว วิธูเปติ น สนฺธูเปติ วิธูเปตฺวา ฐิโต เวทนํ สญฺญํ
สงฺขาเร วิญฺญาณํ เนว วิธูเปติ น สนฺธูเปติ วิธูเปตฺวา
ฐิโต เอวํ วิมุตฺตจิตฺตํ โข ภิกฺขเว ภิกฺขุํ สอินฺทา เทวา
สพฺรหฺมกา สปชาปติกา อารกาว นมสฺสนฺติ
นโม เต ปุริสาชญฺญ นโม เต ปุริสุตฺตม
ยสฺส เต นาภิชานาม ยมฺปิ นิสฺสาย ฌายสีติ
เอกํ สมยํ ภควา สกฺเกสุ วิหรติ กปิลวตฺถุสฺมึ
นิโคฺรธาราเม อถ โข ภควา กิสฺมิญฺจิ เทว ปกรเณ ภิกฺขุสงฺฆํ
ปณาเมตฺวา ปุพฺพณฺหสมยํ นิวาเสตฺวา ปตฺตจีวรมาทาย
กปิลวตฺถุํ ปิณฺฑาย ปาวิสิ กปิลวตฺถุสฺมึ ปิณฺฑาย จริตฺวา
ปจฺฉาภตฺตํ ปิณฺฑปาตปฏิกฺกนฺโต เยน มหาวนํ เตนุปสงฺกมิ




ทิวาวิหาราย มหาวนํ อชฺโฌคเหตฺวา เวลุวลฏฺฐิกาย มูเล ทิวาวิหารํ
นิสีทิ อถ โข ภควโต รโหคตสฺส ปฏิสลฺลีนสฺส เอวํ เจตโส
ปริวิตกฺโก อุทปาทิ มยา โข ภิกฺขุสงฺโฆ ปพาโฬฺห สนฺเตตฺถ
ภิกฺขู นวา อจิรปพฺพชิตา อธุนาคตา อิมํ ธมฺมวินยํ เตสํ มมํ
อปสฺสนฺตานํ สิยา อญฺญถตฺตํ สิยา วิปริณาโม เสยฺยถาปิ นาม
วจฺฉสฺส ตรุณสฺส มาตรํ อปสฺสนฺตสฺส สิยา อญฺญถตฺตํ สิยา
วิปริณาโม เอวเมว สนฺเตตฺถ ภิกฺขู นวา อจิรปพฺพชิตา
อธุนาคตา อิมํ ธมฺมวินยํ เตสํ มมํ อปสฺสนฺตานํ สิยา อญฺญถตฺตํ
สิยา วิปริณาโม เสยฺยถาปิ นาม พีชานํ ตรุณานํ อุทกํ อลภนฺตานํ
สิยา อญฺญถตฺตํ สิยา วิปริณาโม เอวเมว สนฺเตตฺถ ภิกฺขู นวา
อจิรปพฺพชิตา อธุนาคตา อิมํ ธมฺมวินยํ เตสํ มมํ อลภนฺตานํ
ทสฺสนาย สิยา อญฺญถตฺตํ สิยา วิปริณาโม ยนฺนูนาหํ ยเถว มยา
ปุพฺเพ ภิกฺขุสงฺโฆ อนุคฺคหิโต เอวเมว เอตรหิ อนุคฺคณฺเหยฺยํ
ภิกฺขุสงฺฆนฺติ
อถ โข พฺรหฺมา สหมฺปติ ภควโต เจตสา
เจโตปริวิตกฺกมญฺญาย เสยฺยถาปิ นาม พลวา ปุริโส สมฺมิญฺชิตํ วา
พาหํ ปสาเรยฺย ปสาริตํ วา พาหํ สมฺมิญฺเชยฺย เอวเมว
พฺรหฺมโลเก อนฺตรหิโต ภควโต ปุรโต ปาตุรโหสิ อถ โข
พฺรหฺมา สหมฺปติ เอกํสํ อุตฺตราสงฺคํ กริตฺวา เยน ภควา
เตนญฺชลิมฺปณาเมตฺวา ภควนฺตํ เอตทโวจ เอวเมตํ ภควา เอวเมตํ




สุคต ภควตา ภนฺเต ภิกฺขุสงฺโฆ ปพาโฬฺห สนฺเตตฺถ ภิกฺขู
นวา อจิรปพฺพชิตา อธุนาคตา อิมํ ธมฺมวินยํ เตสํ ภควนฺตํ
อปสฺสนฺตานํ สิยา อญฺญถตฺตํ สิยา วิปริณาโม เสยฺยถาปิ นาม
วจฺฉสฺส ตรุณสฺส มาตรํ อปสฺสนฺตสฺส สิยา อญฺญถตฺตํ สิยา
วิปริณาโม เอวเมว สนฺเตตฺถ ภิกฺขู นวา อจิรปพฺพชิตา
อธุนาคตา อิมํ ธมฺมวินยํ เตสํ ภควนฺตํ อปสฺสนฺตานํ สิยา
อญฺญถตฺตํ สิยา วิปริณาโม เสยฺยถาปิ นาม พีชานํ ตรุณานํ อุทกํ
อลภนฺตานํ สิยา อญฺญถตฺตํ สิยา วิปริณาโม เอวเมว สนฺเตตฺถ
ภิกฺขู นวา อจิรปพฺพชิตา อธุนาคตา อิมํ ธมฺมวินยํ เตสํ ภควนฺตํ
อลภนฺตานํ ทสฺสนาย สิยา อญฺญถตฺตํ สิยา วิปริณาโม อภินนฺทตุ
ภนฺเต ภควา ภิกฺขุสงฺฆํ อภิวทตุ ภนฺเต ภควา ภิกฺขุสงฺฆํ
ยเถว ภควตา ปุพฺเพ ภิกฺขุสงฺโฆ อนุคฺคหิโต เอวเมว
เอตรหิ อนุคฺคณฺหาตุ ภิกฺขุสงฺฆนฺติ อธิวาเสสิ ภควา ตุณฺหีภาเวน
อถ โข พฺรหฺมา สหมฺปติ ภควโต อธิวาสนํ วิทิตฺวา
ภควนฺตํ อภิวาเทตฺวา ปทกฺขิณํ กตฺวา ตตฺเถวนฺตรธายิ
อถ โข ภควา สายณฺหสมยํ ปฏิสลฺลานา วุฏฺฐิโต
เยน นิโคฺรธาราโม เตนุปสงฺกมิ อุปสงฺกมิตฺวา ปญฺญตฺเต อาสเน
นิสีทิ นิสชฺช โข ภควา ตถารูปํ อิทฺธาภิสงฺขารํ อภิสงฺขาเรสิ
ยถา เต ภิกฺขู เอกทฺวีหิกาย สารชฺชมานรูปา เยน ภควา
เตนุปสงฺกมึสุ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุ





เอกมนฺตํ นิสินฺเน โข เต ภิกฺขู ภควา เอตทโวจ อนฺตมิทํ
ภิกฺขเว ชีวิกานํ ยทิทํ ปิณฺโฑลฺยํ อภิสาโปยํ ภิกฺขเว โลกสฺมึ
ปิณฺโฑโล วิจรสิ ปตฺตปาณิ ตญฺจ โข เอตํ ภิกฺขเว กุลปุตฺตา
อุเปนฺติ อตฺถวสิกา อตฺถวสํ ปฏิจฺจ เนว ราชาภินีตา น
โจราภินีตา น อิณฏฺฐา น ภยฏฺฐา น อาชีวิกาปกตา อปิจ โข
โอติณฺณามฺห ชาติยา ชราย มรเณน โสเกหิ ปริเทเวหิ ทุกฺเขหิ
โทมนสฺเสหิ อุปายาเสหิ ทุกฺโขติณฺณา ทุกฺขปเรตา อปฺเปวนาม
อิมสฺส เกวลสฺส ทุกฺขกฺขนฺธสฺส อนฺตกิริยา ปญฺญาเยถาติ เอวํ
ปพฺพชิโต จายํ ภิกฺขเว กุลปุตฺโต โส จ โหติ อภิชฺฌาลู กาเมสุ
ติพฺพสาราโค พฺยาปนฺนจิตฺโต ปทุฏฺฐมนสงฺกปฺโป มุฏฺฐสฺสตี
อสมฺปชาโน อสมาหิโต วิพฺภนฺตจิตฺโต ปากตินฺทฺริโย เสยฺยถาปิ
ภิกฺขเว ฉวาลาตํ อุภโต ปทิตฺตํ มชฺเฌ คูถคตํ เนว คาเม กฏฺฐตฺถํ
ผรติ นารญฺเญ กฏฺฐตฺถํ ผรติ ตถูปมาหํ ภิกฺขเว อิมํ ปุคฺคลํ
วทามิ คิหิโภคา จ ปริหีโน สามญฺญตฺถํ จ น ปริปูเรติ
ตโยเม ภิกฺขเว อกุสลวิตกฺกา กามวิตกฺโก พฺยาปาทวิตกฺโก
วิหึสาวิตกฺโก อิเม จ โข ภิกฺขเว ตโย อกุสลวิตกฺกา
ตํ อปริเสสา นิรุชฺฌนฺติ จตูสุ วา สติปฏฺฐาเนสุ สุปติฏฺฐิตจิตฺตสฺส
วิหรโต อนิมิตฺตํ วา สมาธึ ภาวยโต ยาวญฺจิทํ
ภิกฺขเว อลเมว อนิมิตฺโต สมาธิ ภาเวตุํ อนิมิตฺโต ภิกฺขเว






สมาธิ ภาวิโต พหุลีกโต มหปฺผโล โหติ มหานิสํโส
เทฺวมา ภิกฺขเว ทิฏฺฐิโย ภวทิฏฺฐิ จ วิภวทิฏฺฐิ จ
ตตฺร ภิกฺขเว สุตวา อริยสาวโก อิติ ปฏิสญฺจิกฺขติ อตฺถิ นุ
โข ตํ กิญฺจิ โลกสฺมึ ยมหํ อุปาทิยมาโน น วชฺชวา อสฺสนฺติ
โส เอวํ ปชานาติ นตฺถิ นุ โข ตํ กิญฺจิ โลกสฺมึ ยมหํ
อุปาทิยมาโน น วชฺชวา อสฺสนฺติ โส เอวํ ปชานาติ อหญฺจ
รูปญฺเญว อุปาทิยมาโน อุปาทิเยยฺยํ เวทนญฺเญว อุปาทิยมาโน
อุปาทิเยยฺยํ สญฺญญฺเญว อุปาทิยมาโน อุปาทิเยยฺยํ สงฺขาเร
เยว อุปาทิยมาโน อุปาทิเยยฺยํ วิญฺญาณญฺเญว อุปาทิยมาโน
อุปาทเยยฺยํ ตสฺส เม อสฺส อุปาทานปจฺจยา ภโว ภวปจฺจยา
ชาติ ชาติปจฺจยา ชรามรณํ โสกปริเทวทุกฺขโทมนสฺสุปายาสา
สมฺภเวยฺยุํ เอวเมตสฺส เกวลสฺส ทุกฺขกฺขนฺธสฺส สมุทโย อสฺส
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ อนิจฺจํ
ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ ภนฺเต ยํ
ปนานิจฺจํ ทุกฺขํ วิปริณามธมฺมํ กลฺลํ นุ ตํ สมนุปสฺสิตุํ เอตํ มม
เอโสหมสฺมิ เอโส เม อตฺตาติ โน เหตํ ภนฺเต เวทนา
สญฺญา สงฺขารา วิญฺญาณํ นิจฺจํ เป ตสฺมา ติห ภิกฺขเว
เอวํ ปสฺสํ เป นาปรํ อิตฺถตฺตายาติ ปชานาตีติ
เอกํ สมยํ ภควา โกสมฺพิยํ วิหรติ โฆสิตาราเม




อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย โกสมฺพึ
ปิณฺฑาย ปาวิสิ โกสมฺพิยํ ปิณฺฑาย จริตฺวา ปจฺฉาภตฺตํ ปิณฺฑปาตปฏิกฺกนฺโต
สามํ เสนาสนํ สํสาเมตฺวา ปตฺตจีวรมาทาย อนามนฺเตตฺวา
อุปฏฺฐาเก อนปโลเกตฺวา ภิกฺขุสงฺฆํ เอโก อทุติโย จาริกํ ปกฺกามิ
อถ โข อญฺญตโร ภิกฺขุ อจิรปกฺกนฺตสฺส ภควโต
เยนายสฺมา อานนฺโท เตนุปสงฺกมิ อุปสงฺกมิตฺวา อายสฺมนฺตํ
อานนฺทํ เอตทโวจ เอหาวุโส อานนฺท ภควา สามํ เสนาสนํ
สํสาเมตฺวา ปตฺตจีวรมาทาย อนามนฺเตตฺวา อุปฏฺฐาเก อนปโลเกตฺวา
ภิกฺขุสงฺฆํ เอโก อทุติโย จาริกํ ปกฺกนฺโตติ ยสฺมึ อาวุโส
สมเย ภควา สามํ เสนาสนํ สํสาเมตฺวา ปตฺตจีวรมาทาย
อนามนฺเตตฺวา อุปฏฺฐาเก อนปโลเกตฺวา ภิกฺขุสงฺฆํ เอโก อทุติโย
จาริกํ ปกฺกมติ เอโกว ภควา ตสฺมึ สมเย วิหริตุกาโม โหติ
น ภควา ตสฺมึ สมเย เกนจิ อนุพนฺธิตพฺโพ โหตีติ
อถ โข ภควา อนุปุพฺเพน จาริกํ จรมาโน เยน
ปาลิเลยฺยกํ ตทวสริ ตตฺร สุทํ ภควา ปาลิเลยฺยเก วิหรติ
ภทฺทสาลมูเล อถ โข สมฺพหุลา ภิกฺขู เยนายสฺมา อานนฺโท
เตนุปสงฺกมึสุ อุปสงฺกมิตฺวา อายสฺมตา อานนฺเทน สทฺธึ สมฺโมทึสุ
สมฺโมทนียํ กถํ สาราณียํ วีติสาเรตฺวา เอกมนฺตํ นิสีทึสุ เอกมนฺตํ
นิสินฺนา โข เต ภิกฺขู อายสฺมนฺตํ อานนฺทํ เอตทโวจุํ จิรสฺสุตา




โข โน อาวุโส อานนฺท ภควโต สมฺมุขา ธมฺมี กถา อิจฺฉาม
มยํ อาวุโส อานนฺท ภควโต สมฺมุขา ธมฺมึ กถํ โสตุนฺติ อถ โข
อายสฺมา อานนฺโท เตหิ ภิกฺขูหิ สทฺธึ เยน ปาลิเลยฺยกํ ภทฺทสาลมูลํ
เยน ภควา เตนุปสงฺกมิ อุปสงฺกมิตฺวา ภควนฺตํ อภิวาเทตฺวา
เอกมนฺตํ นิสีทิ เอกมนฺตํ นิสินฺเน โข เต ภิกฺขู ภควา ธมฺมิยา
กถาย สนฺทสฺเสสิ สมาทเปสิ สมุตฺเตเชสิ สมฺปหํเสสิ
เตน โข ปน สมเยน อญฺญตรสฺส ภิกฺขุโน เอวญฺเจตโส
ปริวิตกฺโก อุทปาทิ กถํ นุ โข ชานโต กถํ ปสฺสโต
อนนฺตรา อาสวานํ ขโย โหตีติ อถ โข ภควา ตสฺส ภิกฺขุโน
เจตสา เจโตปริวิวิตกฺกมญฺญาย ภิกฺขู อามนฺเตสิ วิจยโส เทสิโต
ภิกฺขเว มยา ธมฺโม วิจยโส เทสิตา จตฺตาโร สติปฏฺฐานา
วิจยโส เทสิตา จตฺตาโร สมฺมปฺปธานา วิจยโส เทสิตา จตฺตาโร
อิทฺธิปาทา วิจยโส เทสิตานิ ปญฺจินฺทฺริยานิ วิจยโส เทสิตานิ
ปญฺจ พลานิ วิจยโส เทสิตา สตฺต โพชฺฌงฺคา วิจยโส เทสิโต
อริโย อฏฺฐงฺคิโก มคฺโค เอวํ วิจยโส เทสิโต ภิกฺขเว มยา
ธมฺโม เอวํ วิจยโส เทสิโต โข ภิกฺขเว มยา ธมฺโม อถ
จ ปนิเธกจฺจสฺส ภิกฺขุโน เอวํ เจตโส ปริวิตกฺโก อุทปาทิ กถํ
นุ โข ชานโต กถํ ปสฺสโต อนนฺตรา อาสวานํ ขโย โหตีติ
กถญฺจ ภิกฺขเว ชานโต กถํ ปสฺสโต อนนฺตรา อาสวานํ
ขโย โหติ อิธ ภิกฺขเว อสฺสุตวา ปุถุชฺชโน อริยานํ อทสฺสาวี



อริยธมฺมสฺส อโกวิโท อริยธมฺเม อวินีโต สปฺปุริสานํ อทสฺสาวี
เป สปฺปุริสธมฺเม อวินีโต รูปํ อตฺตโต สมนุปสฺสติ ยา
โข ปน สา ภิกฺขเว สมนุปสฺสนา สงฺขาโร โส โส ปน
สงฺขาโร กึนิทาโน กึสมุทโย กึชาติโก กึปภโว อวิชฺชาสมฺผสฺสเชน
ภิกฺขเว เวทยิเตน ผุฏฺฐสฺส อสฺสุตวโต ปุถุชฺชนสฺส อุปฺปนฺนา ตณฺหา
ตโตโช โส สงฺขาโร อิติ โข ภิกฺขเว โสปิ สงฺขาโร อนิจฺโจ
สงฺขโต ปฏิจฺจสมุปฺปนฺโน สาปิ ตณฺหา อนิจฺจา สงฺขตา ปฏิจฺจสมุปฺปนฺนา
สาปิ เวทนา โสปิ ผสฺโส สาปิ อวิชฺชา อนิจฺจา
สงฺขตา ปฏิจฺจสมุปฺปนฺนา เอวํปิ โข ภิกฺขเว ชานโต เอวํ
ปสฺสโต อนนฺตรา อาสวานํ ขโย โหติ
น เหว โข รูปํ อตฺตโต สมนุปสฺสติ อปิจ โข
รูปวนฺตํ อตฺตานํ สมนุปสฺสติ ยา โข ปน สา ภิกฺขเว สมนุปสฺสนา
สงฺขาโร โส โส ปน สงฺขาโร กึนิทาโน กึสมุทโย กึชาติโก
กึปภโว อวิชฺชาสมฺผสฺสเชน ภิกฺขเว เวทยิเตน ผุฏฺฐสฺส อสฺสุตวโต
ปุถุชฺชนสฺส อุปฺปนฺนา ตณฺหา ตโตโช โส สงฺขาโร อิติ โข
ภิกฺขเว โสปิ สงฺขาโร อนิจฺโจ สงฺขโต ปฏิจฺจสมุปฺปนฺโน สาปิ
ตณฺหา สาปิ เวทนา โสปิ ผสฺโส สาปิ อวิชฺชา อนิจฺจา
สงฺขตา ปฏิจฺจสมุปฺปนฺนา เอวํปิ โข ภิกฺขเว ชานโต เอวํ
ปสฺสโต อนนฺตรา อาสวานํ ขโย โหติ
น เหว โข รูปํ อตฺตโต สมนุปสฺสติ น รูปวนฺตํ



อตฺตานํ สมนุปสฺสติ อปิจ โข อตฺตนิ รูปํ สมนุปสฺสติ ยา
โข ปน สา ภิกฺขเว สมนุปสฺสนา สงฺขาโร โส โส ปน สงฺขาโร
กึนิทาโน กึสมุทโย กึชาติโก กึปภโว อวิชฺชาสมฺผสฺสเชน ภิกฺขเว
เวทยิเตน ผุฏฺฐสฺส อสฺสุตวโต ปุถุชฺชนสฺส อุปฺปนฺนา ตณฺหา ตโตโช
โส สงฺขาโร อิติ โข ภิกฺขเว โสปิ สงฺขาโร อนิจฺโจ สงฺขโต
ปฏิจฺจสมุปฺปนฺโน สาปิ ตณฺหา สาปิ เวทนา โสปิ ผสฺโส
สาปิ อวิชฺชา อนิจฺจา สงฺขตา ปฏิจฺจสมุปฺปนฺนา เอวํปิ โข
ภิกฺขเว ชานโต เอวํ ปสฺสโต อนนฺตรา อาสวานํ ขโย โหติ
น เหว โข รูปํ อตฺตโต สมนุปสฺสติ น รูปวนฺตํ
อตฺตานํ สมนุปสฺสติ น อตฺตนิ รูปํ สมนุปสฺสติ อปิจ โข รูปสฺมึ
อตฺตานํ สมนุปสฺสติ ยา โข ปน สา ภิกฺขเว สมนุปสฺสนาญ
สงฺขาโร โส โส ปน สงฺขาโร กึนิทาโน กึสมุทโย กึชาติโก
กึปภโว อวิชฺชาสมฺผสฺสเชน ภิกฺขเว เวทยิเตน ผุฏฺฐสฺส อสฺสุตวโต
ปุถุชฺชนสฺส อุปฺปนฺนา ตณฺหา ตโตโช โส สงฺขาโร อิติ โข
ภิกฺขเว โสปิ สงฺขาโร อนิจฺโจ สงฺขโต ปฏิจฺจสมุปฺปนฺโน สาปิ
ตณฺหา สาปิ เวทนา โสปิ ผสฺโส สาปิ อวิชฺชา
อนิจฺจา สงฺขตา ปฏิจฺจสมุปฺปนฺนา เอวํปิ โข ภิกฺขเว ชานโต
เอวํ ปสฺสโต อนนฺตรา อาสวานํ ขโย โหติ
น เหว โข รูปํ อตฺตโต สมนุปสฺสติ น รูปวนฺตํ
อตฺตานํ น อตฺตนิ รูปํ น รูปสฺมึ อตฺตานํ สมนุปสฺสติ อปิจ


โข เวทนํ อตฺตโต สมนุปสฺสติ อปิจ โข เวทนาวนฺตํ อตฺตานํ
สมนุปสฺสติ อปิจ โข อตฺตนิ เวทนํ สมนุปสฺสติ อปิจ
โข เวทนาย อตฺตานํ สมนุปสฺสติ อปิจ โข สญฺญํ อตฺตโต
อปิจ โข สงฺขาเร อตฺตโต สมนุปสฺสติ อปิจ โข สงฺขารวนฺตํ
อตฺตานํ สมนุปสฺสติ อปิจ โข อตฺตนิ สงฺขาเร สมนุปสฺสติ
อปิจ โข สงฺขาเรสุ อตฺตานํ สมนุปสฺสติ อปิจ โข วิญฺญาณํ
อตฺตโต สมนุปสฺสติ อปิจ โข วิญฺญาณวนฺตํ อตฺตานํ
อปิจ โข อตฺตนิ วิญฺญาณํ อปิจ โข วิญฺญาณสฺมึ อตฺตานํ
สมนุปสฺสติ ยา โข ปน สา ภิกฺขเว สมนุปสฺสนา สงฺขาโร
โส โส ปน สงฺขาโร กึนิทาโน เป กึปภโว อวิชฺชาสมฺผสฺสเชน
ภิกฺขเว เวทยิเตน ผุฏฺฐสฺส อสฺสุตวโต ปุถุชฺชนสฺส
อุปฺปนฺนา ตณฺหา ตโตโช โส สงฺขาโร อิติ โข ภิกฺขเว
โสปิ สงฺขาโร อนิจฺโจ สงฺขโต ปฏิจฺจสมุปฺปนฺโน สาปิ
ตณฺหา สาปิ เวทนา โสปิ ผสฺโส สาปิ อวิชฺชา
อนิจฺจา สงฺขตา ปฏิจฺจสมุปฺปนฺนา เอวํปิ โข ภิกฺขเว ชานโต
เอวํ ปสฺสโต อนนฺตรา อาสวานํ ขโย โหติ
น เหว โข รูปํ อตฺตโต สมนุปสฺสติ น เวทนํ
น สญฺญํ น สงฺขาเร น วิญฺญาณํ อตฺตโต สมนุปสฺสติ
อปิจ โข เอวํทิฏฺฐี โหติ โส อตฺตา โส โลโก โส เปจฺจ
ภวิสฺสามิ นิจฺโจ ธุโว สสฺสโต อวิปริณามธมฺโมติ ยา โข


ปน สา ภิกฺขเว สสฺสตทิฏฺฐิ สงฺขาโร โส โส ปน สงฺขาโร
กึนิทาโน เป เอวํปิ โข ภิกฺขเว ชานโต เอวํ ปสฺสโต
อนนฺตรา อาสวานํ ขโย โหติ
น เหว โข รูปํ อตฺตโต สมนุปสฺสติ น เวทนํ น
สญฺญํ น สงฺขาเร น วิญฺญาณํ อตฺตโต สมนุปสฺสติ
นาปิ เอวํทิฏฺฐี โหติ โส อตฺตา โส โลโก โส เปจฺจ
ภวิสฺสามิ นิจฺโจ ธุโว สสฺสโต อวิปริณามธมฺโมติ อปิจ โข
เอวํทิฏฺฐี โหติ โน จสฺสํ โน จ เม สิยา น ภวิสฺสามิ
น เม ภวิสฺสตีติ ยา โข ปน สา ภิกฺขเว อุจฺเฉททิฏฺฐิ
สงฺขาโร โส โส ปน สงฺขาโร กึนิทาโน กึสมุทโย กึชาติโก
กึปภโว อวิชฺชาสมฺผสฺสเชน ภิกฺขเว เวทยิเตน ผุฏฺฐสฺส อสฺสุตวโต
ปุถุชฺชนสฺส อุปฺปนฺนา ตณฺหา ตโตโช โส สงฺขาโร อิติ
โข ภิกฺขเว โสปิ สงฺขาโร อนิจฺโจ เป เอวํปิ โข ภิกฺขเว
ชานโต เอวํ ปสฺสโต อนนฺตรา อาสวานํ ขโย โหติ
น เหว โข รูปํ อตฺตโต สมนุปสฺสติ น เวทนํ น
สญฺญํ น สงฺขาเร น วิญฺญาณํ อตฺตโต สมนุปสฺสติ เป
น วิญฺญาณสฺมึ อตฺตานํ สมนุปสฺสติ นาปิ เอวํทิฏฺฐี โหติ โส
อตฺตา โส โลโก โส เปจฺจ ภวิสฺสามิ นิจฺโจ ธุโว สสฺสโต
อวิปริณามธมฺโมติ นาปิ เอวํทิฏฺฐี โหติ โน จสฺสํ โน จ
เม สิยา น ภวิสฺสามิ น เม ภวิสฺสตีติ อปิจ โข กงฺขี



โหติ วิจิกิจฺฉี อนิฏฺฐงฺคโต สทฺธมฺเม ยา โข ปน สา ภิกฺขเว
กงฺขิตา วิจิกิจฺฉิตา อนิฏฺฐงฺคตตา สทฺธมฺเม สงฺขาโร โส โส
ปน สงฺขาโร กึนิทาโน กึสมุทโย กึชาติโก กึปภโว อวิชฺชาสมฺผสฺสเชน
ภิกฺขเว เวทยิเตน ผุฏฺฐสฺส อสฺสุตวโต ปุถุชฺชนสฺส
อุปฺปนฺนา ตณฺหา ตโตโช โส สงฺขาโร อิติ โข ภิกฺขเว โสปิ
สงฺขาโร อนิจฺโจ สงฺขโต ปฏิจฺจสมุปฺปนฺโน สาปิ ตณฺหา อนิจฺจา
สงฺขตา ปฏิจฺจสมุปฺปนฺนา สาปิ เวทนา อนิจฺจา สงฺขตา ปฏิจฺจสมุปฺปนฺนา
โสปิ ผสฺโส อนิจฺโจ สงฺขโต ปฏิจฺจสมุปฺปนฺโน สาปิ
อวิชฺชา อนิจฺจา สงฺขตา ปฏิจฺจสมุปฺปนฺนา เอวํปิ โข ภิกฺขเว
ชานโต เอวํ ปสฺสโต อนนฺตรา อาสวานํ ขโย โหตีติ
เอกํ สมยํ ภควา สาวตฺถิยํ วิหรติ ปุพฺพาราเม
มิคารมาตุปาสาเท มหตา ภิกฺขุสงฺเฆน สทฺธึ เตน โข ปน สมเยน
ภควา ตทหุโปสเถ ปณฺณรเส ปุณฺณาย ปุณฺณมาย รตฺติยา
ภิกฺขุสงฺฆปริวุโต อชฺโฌกาเส นิสินฺโน โหติ
อถ โข อญฺญตโร ภิกฺขุ อุฏฺฐายาสนา เอกํสํ อุตฺตราสงฺคํ
กริตฺวา เยน ภควา เตนญฺชลิมฺปณาเมตฺวา ภควนฺตํ เอตทโวจ
ปุจฺเฉยฺยาหํ ภนฺเต ภควนฺตํ กิญฺจิ เทว เทสํ สเจ เม ภควา
โอกาสํ กโรติ ปญฺหสฺส เวยฺยากรณายาติ เตนหิ ตฺวํ ภิกฺขุ
สเก อาสเน นิสีทิตฺวา ปุจฺฉ ยทากงฺขสีติ เอวํ ภนฺเตติ โข
โส ภิกฺขุ ภควโต ปฏิสฺสุตฺวา สเก อาสเน นิสีทิตฺวา ภควนฺตํ




เอตทโวจ อิเม นุ โข ภนฺเต ปญฺจุปาทานกฺขนฺธา เสยฺยถีทํ
รูปูปาทานกฺขนฺโธ เวทนูปาทานกฺขนฺโธ สญฺญูปาทานกฺขนฺโธ
สงฺขารูปาทานกฺขนฺโธ วิญฺญาณูปาทานกฺขนฺโธติ อิเม โข ภิกฺขุ
ปญฺจุปาทานกฺขนฺธา เสยฺยถีทํ รูปูปาทานกฺขนฺโธ เป
วิญฺญาณูปาทานกฺขนฺโธติ
สาธุ ภนฺเตติ โข โส ภิกฺขุ ภควโต ภาสิตํ
อภินนฺทิตฺวา อนุโมทิตฺวา ภควนฺตํ อุตฺตรึ ปญฺหํ อปุจฺฉิ อิเม โข
ปน ภนฺเต ปญฺจุปาทานกฺขนฺธา กึมูลกาติ อิเม โข ภิกฺขุ
ปญฺจุปาทานกฺขนฺธา ฉนฺทมูลกาติ เป
ตญฺเญว นุ โข ภนฺเต อุปาทานํ เต จ ปญฺจุปาทานกฺขนฺธา
อุทาหุ อญฺญตฺร ปญฺจหิ อุปาทานกฺขนฺเธหิ อุปาทานนฺติ น
โข ภิกฺขุ ตญฺเญว อุปาทานํ เต จ ปญฺจุปาทานกฺขนฺธา นปิ
อญฺญตฺร ปญฺจหิ อุปาทานกฺขนฺเธหิ อุปาทานํ อปิจ โย ตตฺถ
ฉนฺทราโค ตํ ตตฺถ อุปาทานนฺติ
สาธุ ภนฺเตติ โข โส ภิกฺขุ เป อุตฺตรึ ปญฺหํ
อปุจฺฉิ สิยา ปน ภนฺเต ปญฺจุปาทานกฺขนฺเธสุ ฉนฺทราคเวมตฺตตาติ
สิยา ภิกฺขูติ ภควา อโวจ อิธ ภิกฺขุ เอกจฺจสฺส เอวํ
โหติ เอวํรูโป สิยํ อนาคตมทฺธานํ เอวํเวทโน สิยํ อนาคตมทฺธานํ
เอวํสญโญ สิยํ อนาคตมทฺธานํ เอวํสงฺขาโร สิยํ






อนาคตมทฺธานํ เอวํวิญฺญาโณ สิยํ อนาคตมทฺธานนฺติ เอวํ
โข ภิกฺขุ สิยา ปญฺจุปาทานกฺขนฺเธสุ ฉนฺทราคเวมตฺตตาติ
สาธุ ภนฺเตติ โข โส ภิกฺขุ เป อุตฺตรึ ปญฺหํ
อปุจฺฉิ กิตฺตาวตา นุ โข ภนฺเต ขนฺธานํ ขนฺธาธิวจนนฺติ
ยงฺกิญฺจิ ภิกฺขุ รูปํ อตีตานาคตปจฺจุปฺปนฺนํ อชฺฌตฺตํ วา พหิทฺธา
วา โอฬาริกํ วา สุขุมํ วา หีนํ วา ปณีตํ วา ยํ ทูเร สนฺติเก
วา อยํ วุจฺจติ รูปกฺขนฺโธ ยา กาจิ เวทนา ยา กาจิ
สญฺญา เย เกจิ สงฺขารา ยงฺกิญฺจิ วิญฺญาณํ อตีตานาคตปจฺจุปฺปนฺนํ
อชฺฌตฺตํ วา พหิทฺธา วา โอฬาริกํ วา สุขุมํ วา
หีนํ วา ปณีตํ วา ยํ ทูเร สนฺติเก วา อยํ วุจฺจติ วิญฺญาณกฺขนฺโธ
เอตฺตาวตา โข ภิกฺขุ ขนฺธานํ ขนฺธาธิวจนนฺติ
สาธุ ภนฺเตติ โข โส ภิกฺขุ เป อปุจฺฉิ โก
นุ โข ภนฺเต เหตุ โก ปจฺจโย รูปกฺขนฺธสฺส ปญฺญาปนาย
โก เหตุ โก ปจฺจโย เวทนากฺขนฺธสฺส ปญฺญาปนาย โก เหตุ
โก ปจฺจโย สญฺญากฺขนฺธสฺส ปญฺญาปนาย โก เหตุ โก
ปจฺจโย สงฺขารกฺขนฺธสฺส ปญฺญาปนาย โก เหตุ โก ปจฺจโย
วิญฺญาณกฺขนฺธสฺส ปญฺญาปนายาติ จตฺตาโร โข ภิกฺขุ มหาภูตา
เหตุ จตฺตาโร มหาภูตา ปจฺจโย รูปกฺขนฺธสฺส ปญฺญาปนาย
ผสฺโส เหตุ ผสฺโส ปจฺจโย เวทนากฺขนฺธสฺส ปญฺญาปนาย ผสฺโส
เหตุ ผสฺโส ปจฺจโย สญฺญากฺขนฺธสฺส ปญฺญาปนาย ผสฺโส




เหตุ ผสฺโส ปจฺจโย สงฺขารกฺขนฺธสฺส ปญฺญาปนาย นามรูปํ
เหตุ นามรูปํ ปจฺจโย วิญฺญาณกฺขนฺธสฺส ปญฺญาปนายาติ
สาธุ ภนฺเตติ โข โส ภิกฺขุ เป อปุจฺฉิ กถํ
นุ โข ภนฺเต สกฺกายทิฏฺฐิ โหตีติ อิธ ภิกฺขุ อสฺสุตวา ปุถุชฺชโน
อริยานํ อทสฺสาวี อริยธมฺมสฺส อโกวิโท อริยธมฺเม อวินีโต
สปฺปุริสานํ อทสฺสาวี สปฺปุริสธมฺมสฺส อโกวิโท สปฺปุริสธมฺเม
อวินีโต รูปํ อตฺตโต สมนุปสฺสติ รูปวนฺตํ วา อตฺตานํ อตฺตนิ
วา รูปํ รูปสฺมึ วา อตฺตานํ เวทนํ สญฺญํ สงฺขาเร
วิญฺญาณํ อตฺตโต สมนุปสฺสติ วิญฺญาณวนฺตํ วา อตฺตานํ
อตฺตนิ วา วิญฺญาณํ วิญฺญาณสฺมึ วา อตฺตานํ เอวํ โข
ภิกฺขุ สกฺกายทิฏฺฐิ โหตีติ
สาธุ ภนฺเตติ โข โส ภิกฺขุ เป อปุจฺฉิ กถํ
ปน ภนฺเต สกฺกายทิฏฺฐิ น โหตีติ อิธ ภิกฺขุ สุตวา อริยสาวโก
อริยานํ ทสฺสาวี อริยธมฺมสฺส โกวิโท อริยธมฺเม สุวินีโต สปฺปุริสานํ
ทสฺสาวี สปฺปุริสธมฺมสฺส โกวิโท สปฺปุริสธมฺเม สุวินีโต น รูปํ
อตฺตโต สมนุปสฺสติ น รูปวนฺตํ วา อตฺตานํ น อตฺตนิ วา
รูปํ น รูปสฺมึ วา อตฺตานํ น เวทนํ น สญฺญํ น
สงฺขาเร น วิญฺญาณํ อตฺตโต สมนุปสฺสติ น วิญฺญาณวนฺตํ
วา อตฺตานํ น อตฺตนิ วา วิญฺญาณํ น วิญฺญาณสฺมึ วา
อตฺตานํ เอวํ โข ภิกฺขุ สกฺกายทิฏฺฐิ น โหตีติ



สาธุ ภนฺเตติ โข โส ภิกฺขุ เป โก นุ โข
ภนฺเต รูปสฺส อสฺสาโท โก อาทีนโว กึ นิสฺสรณํ โก
เวทนาย โก สญฺญาย โก สงฺขารานํ โก วิญฺญาณสฺส
อสฺสาโท โก อาทีนโว กึ นิสฺสรณนฺติ ยํ โข ภิกฺขุ
รูปํ ปฏิจฺจ อุปฺปชฺชติ สุขํ โสมนสฺสํ อยํ รูปสฺส อสฺสาโท
ยํ รูปํ อนิจฺจํ ทุกฺขํ วิปริณาณธมฺมํ อยํ รูปสฺส อาทีนโว โย
รูปสฺมึ ฉนฺทราควินโย ฉนฺทราคปฺปหานํ อิทํ รูปสฺส นิสฺสรณํ
ยํ เวทนํ ปฏิจฺจ ยํ สญฺญํ ปฏิจฺจ ยํ สงฺขาเร ปฏิจฺจ
ยํ วิญฺญาณํ ปฏิจฺจ อุปฺปชฺชติ สุขํ โสมนสฺสํ อยํ วิญฺญาณสฺส
อสฺสาโท ยํ วิญฺญาณํ อนิจฺจํ ทุกฺขํ วิปริณามธมฺมํ อยํ
วิญฺญาณสฺส อาทีนโว โย วิญฺญาณสฺมึ ฉนฺทราควินโย
ฉนฺทราคปฺปหานํ อิทํ วิญฺญาณสฺส นิสฺสรณนฺติ
สาธุ ภนฺเตติ โข โส ภิกฺขุ ภควโต ภาสิตํ
อภินนฺทิตฺวา อนุโมทิตฺวา ภควนฺตํ อุตฺตรึ ปญฺหํ อปุจฺฉิ กถํ นุ โข
ภนฺเต ชานโต กถํ ปสฺสโต อิมสฺมิญฺจ สวิญฺญาณเก กาเย พหิทฺธา
จ สพฺพนิมิตฺเตสุ อหงฺการมมงฺการมานานุสยา น โหนฺตีติ
ยงฺกิญฺจิ ภิกฺขุ รูปํ อตีตานาคตปจฺจุปฺปนฺนํ อชฺฌตฺตํ วา พหิทฺธา
วา โอฬาริกํ วา สุขุมํ วา หีนํ วา ปณีตํ วา ยํ ทูเร สนฺติเก
วา สพฺพํ รูปํ เนตํ มม เนโสหมสฺมิ น เมโส อตฺตาติ
เอวเมตํ ยถาภูตํ สมฺมปฺปญฺญาย ปสฺสติ ยา กาจิ เวทนา



ยา กาจิ สญฺญา เย เกจิ สงฺขารา ยงฺกิญฺจิ วิญฺญาณํ
อตีตานาคตปจฺจุปฺปนฺนํ อชฺฌตฺตํ วา พหิทฺธา วา โอฬาริกํ วา
สุขุมํ วา หีนํ วา ปณีตํ วา ยํ ทูเร สนฺติเก วา สพฺพํ
วิญฺญาณํ เนตํ มม เนโสหมสฺมิ น เมโส อตฺตาติ เอวเมตํ
ยถาภูตํ สมฺมปฺปญฺญาย ปสฺสติ เอวํ โข ภิกฺขุ ชานโต เอวํ
ปสฺสโต อิมสฺมิญฺจ สวิญฺญาณเก กาเย พหิทฺธา จ สพฺพนิมิตฺเตสุ
อหงฺการมมงฺการมานานุสยา น โหนฺตีติ
เตน โข ปน สมเยน อญฺญตรสฺส ภิกฺขุโน เอวํ
เจตโส ปริวิตกฺโก อุทปาทิ อิติ กิร โภ รูปํ อนตฺตา เวทนา
สญฺญา สงฺขารา วิญฺญาณํ อนตฺตา อนตฺตกตานิ กมฺมานิ
กมฺมตฺตานํ ผุสิสฺสนฺตีติ อถ โข ภควา ตสฺส ภิกฺขุโน เจตสา
เจโตปริวิตกฺกมญฺญาย ภิกฺขู อามนฺเตสิ ฐานํ โข ปเนตํ ภิกฺขเว
วิชฺชติ ยํ อิเธกจฺโจ โมฆปุริโส อวิชฺชาคโต ตณฺหาธิคเตน
เจตสา สตฺถุ สาสนํ อติธาวิตพฺพํ มญฺเญยฺย อิติ กิร โภ
รูปํ อนตฺตา เวทนา สญฺญา สงฺขารา วิญฺญาณํ อนตฺตา
อนตฺตกตานิ กมฺมานิ กมฺมตฺตานํ ผุสิสฺสนฺตีติ ปฏิปุจฺฉา วินีตา
โข เม ตุเมฺห ภิกฺขเว ตตฺร ตตฺร เตสุ เตสุ ธมฺเมสุ ตํ กึ
มญฺญถ ภิกฺขเว รูปํ นิจฺจํ วา อนิจฺจํ วาติ อนิจฺจํ ภนฺเต
เวทนา สญฺญา สงฺขารา วิญฺญาณํ นิจฺจํ วา อนิจฺจํ






วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ วาติ
ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ
สมนุปสฺสิตุํ เอตํ มม เอโสหมสฺมิ เอโส เม อตฺตาติ โน
เหตํ ภนฺเต ตสฺมา ติห เป เอวํ ปสฺสํ เป นาปรํ
อิตฺถตฺตายาติ ปชานาตีติ
เทฺว ขนฺธา ตญฺเญว สิยํ อธิวจนํ จ เหตุนา
สกฺกาเยน ทุเว วุตฺตา อสฺสาทวิญฺญาณเกน จ
เอเต ทสวิธา วุตฺตา โหติ ภิกฺขุ ปุจฺฉายาติ
ขชฺชนิยวคฺโค ตติโย
ตสฺสุทฺทานํ
อสฺสาโท เทฺว สมุทยา อรหนฺเตหิ อปเร เทฺว
สีโห ขชฺชนิปิณฺโฑลฺยํ ปาลิเลยฺเยน ปุณฺณมาติ





ขนฺธสํยุตฺตสฺส มชฺฌิมปณฺณาสเก เถรวคฺโค จตุตฺโถ
สาวตฺถิยํ วิหรติ อาราเม ตตฺร โข อายสฺมา
อานนฺโท ภิกฺขู อามนฺเตสิ อาวุโส ภิกฺขเวติ อาวุโสติ โข
เต ภิกฺขู อายสฺมโต อานนฺทสฺส ปจฺจสฺโสสุํ อายสฺมา อานนฺโท
เอตทโวจ ปุณฺโณ นาม อาวุโส อายสฺมา มนฺตานีปุตฺโต อมฺหากํ
นวกานํ สตํ พหูปกาโร โหติ โส อเมฺห อิมินา โอวาเทน โอวทติ
อุปาทาย อาวุโส อานนฺท อสฺมีติ โหติ โน อนุปาทาย กิญฺจ
อุปาทาย อสฺมีติ โหติ โน อนุปาทาย รูปํ อุปาทาย อสฺมีติ
โหติ โน อนุปาทาย เวทนํ สญฺญํ สงฺขาเร วิญฺญาณํ
อุปาทาย อสฺมีติ โหติ โน อนุปาทาย เสยฺยถาปิ อาวุโส
อานนฺท อิตฺถี วา ปุริโส วา ทหโร ยุวา มณฺฑนกชาติโก
อาทาเส วา ปริสุทฺเธ ปริโยทาเต อจฺเฉ วา อุทกปตฺเต สกํ
มุขนิมิตฺตํ ปจฺจเวกฺขมาโน อุปาทาย ปสฺเสยฺย โน อนุปาทาย
เอวเมว โข อาวุโส อานนฺท รูปํ อุปาทาย อสฺมีติ โหติ โน
อนุปาทาย เวทนํ สญฺญํ สงฺขาเร วิญฺญาณํ อุปาทาย
อสฺมีติ โหติ โน อนุปาทาย ตํ กึ มญฺญสิ อาวุโส อานนฺท
รูปํ นิจฺจํ วา อนิจฺจํ วาติ อนิจฺจํ อาวุโส เวทนา
สญฺญา สงฺขารา วิญฺญาณํ นิจฺจํ วา อนิจฺจํ วาติ
อนิจฺจํ อาวุโส เป ตสฺมา ติห เอวํ ปสฺสํ เป นาปรํ



อิตฺถตฺตายาติ ปชานาติ ปุณฺโณ นาม อาวุโส อายสฺมา
มนฺตานีปุตฺโต อมฺหากํ นวกานํ สตํ พหูปกาโร โหติ โส อเมฺห อิมินา
โอวาเทน โอวทติ อิมํ ปน เม อายสฺมโต ปุณฺณสฺส มนฺตานีปุตฺตสฺส
ธมฺมเทสนํ สุตฺวา ธมฺโม อภิสมิโตติ
สาวตฺถิยํ วิหรติ อาราเม เตน โข ปน สมเยน
อายสฺมา ติสฺโส ภควโต ปิตุจฺฉาปุตฺโต สมฺพหุลานํ ภิกฺขูนํ
เอวมาโรเจติ อปิ เม อาวุโส มธุรกชาโต วิย กาโย ทิสาปิ
เม น ปกฺขายนฺติ ธมฺมาปิ มํ นปฺปฏิภนฺติ ถีนมิทฺธญฺจ เม
จิตฺตํ ปริยาทาย ติฏฺฐติ อนภิรโต จ พฺรหฺมจริยํ จรามิ โหติ
จ เม ธมฺเมสุ วิจิกิจฺฉาติ
อถ โข สมฺพหุลา ภิกฺขู เยน ภควา เตนุปสงฺกมึสุ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุ เอกมนฺตํ
นิสินฺนา โข เต ภิกฺขู ภควนฺตํ เอตทโวจุํ อายสฺมา ภนฺเต ติสฺโส
ภควโต ปิตุจฺฉาปุตฺโต สมฺพหุลานํ ภิกฺขูนํ เอวมาโรเจติ อปิ เม
อาวุโส มธุรกชาโต วิย กาโย ทิสาปิ เม น ปกฺขายนฺติ ธมฺมาปิ
มํ นปฺปฏิภนฺติ ถีนมิทฺธญฺจ เม จิตฺตํ ปริยาทาย ติฏฺฐติ อนภิรโต
จ พฺรหฺมจริยํ จรามิ โหติ จ เม ธมฺเมสุ วิจิกิจฺฉาติ อถ โข
ภควา อญฺญตรํ ภิกฺขุํ อามนฺเตสิ เอหิ ตฺวํ ภิกฺขุ มม วจเนน
ติสฺสํ ภิกฺขุํ อามนฺเตหิ สตฺถา ตํ อาวุโส ติสฺส อามนฺเตตีติ
เอวํ ภนฺเตติ โข โส ภิกฺขุ ภควโต ปฏิสฺสุตฺวา เยนายสฺมา ติสฺโส




เตนุปสงฺกมิ อุปสงฺกมิตฺวา อายสฺมนฺตํ ติสฺสํ เอตทโวจ สตฺถา
ตํ อาวุโส ติสฺส อามนฺเตตีติ เอวํ อาวุโสติ โข อายสฺมา
ติสฺโส ตสฺส ภิกฺขุโน ปฏิสฺสุตฺวา เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺนํ โข อายสฺมนฺตํ ติสฺสํ ภควา เอตทโวจ สจฺจํ กิร ตฺวํ
ติสฺส สมฺพหุลานํ ภิกฺขูนํ เอวมาโรเจสิ อปิ เม อาวุโส มธุรกชาโต
วิย กาโย เป โหติ จ เม ธมฺเมสุ วิจิกิจฺฉาติ เอวํ
ภนฺเต ตํ กึ มญฺญสิ ติสฺส รูเป อวีตราคสฺส อวีตตจฺฉนฺทสฺส
อวีตเปมสฺส อวีตปิปาสสฺส อวีตปริฬาหสฺส อวีตตณฺหสฺส ตสฺส
รูปสฺส วิปริณามญฺญถาภาวา อุปฺปชฺชนฺติ โสกปริเทวทุกฺขโทมนสฺสุปายาสาติ
เอวํ ภนฺเต สาธุ สาธุ ติสฺส เอวํ เหตํ ติสฺส
โหติ ยถาตํ รูเป อวีตราคสฺส เวทนาย สญฺญาย
สงฺขาเรสุ อวีตราคสฺส เป เตสํ สงฺขารานํ วิปริณามญฺญถาภาวา
อุปฺปชฺชนฺติ โสกปริเทวทุกฺขโทมนสฺสุปายาสาติ เอวํ ภนฺเต
สาธุ สาธุ ติสฺส เอวํ เหตํ ติสฺส โหติ ยถาตํ สงฺขาเรสุ อวีตราคสฺส
วิญฺญาเณ อวีตราคสฺส อวีตจฺฉนฺทสฺส อวีตเปมสฺส
อวีตปิปาสสฺส อวีตปริฬาหสฺส อวีตตณฺหสฺส ตสฺส วิญฺญาณสฺส
ปริณามญฺญถาภาวา อุปฺปชฺชนฺติ โสกปริเทวทุกฺขโทมนสฺสุปายาสาติ
เอวํ ภนฺเต สาธุ สาธุ ติสฺส เอวํ เหตํ ติสฺส โหติ ยถาตํ
วิญฺญาเณ อวีตราคสฺส



ตํ กึ มญฺญสิ ติสฺส รูเป วีตราคสฺส วีตจฺฉนฺทสฺส
วีตเปมสฺส วีตปิปาสสฺส วีตปริฬาหสฺส วีตตณฺหสฺส ตสฺส รูปสฺส
วิปริณามญฺญถาภาวา อุปฺปชฺชนฺติ โสกปริเทวทุกฺขโทมนสฺสุปายาสาติ
โน เหตํ ภนฺเต สาธุ สาธุ ติสฺส เอวํ เหตํ ติสฺส โหติ
ยถาตํ รูเป วีตราคสฺส เวทนาย สญฺญาย สงฺขาเรสุ
วิญฺญาเณ วีตราคสฺส วีตจฺฉนฺทสฺส วีตเปมสฺส วีตปิปาสสฺส
วีตปริฬาหสฺส วีตตณฺหสฺส ตสฺส วิญฺญาณสฺส วิปริณามญฺญถาภาวา
อุปฺปชฺชนฺติ โสกปริเทวทุกฺขโทมนสฺสุปายาสาติ โน เหตํ ภนฺเต
สาธุ สาธุ ติสฺส เอวํ เหตํ ติสฺส โหติ ยถาตํ วิญฺญาเณ
วีตราคสฺส ตํ กึ มญฺญสิ ติสฺส รูปํ นิจฺจํ วา อนิจฺจํ วาติ
อนิจฺจํ ภนฺเต เป เวทนา สญฺญา สงฺขารา วิญฺญาณํ
นิจฺจํ วา อนิจฺจํ วาติ อนิจฺจํ ภนฺเต เป ตสฺมา ติห
เอวํ ปสฺสํ เป นาปรํ อิตฺถตฺตายาติ ปชานาติ
เสยฺยถาปิ ติสฺส เทฺว ปุริสา เอโก ปุริโส อมคฺคกุสโล
เอโก ปุริโส มคฺคกุสโล ตเมนํ โส อมคฺคกุสโล ปุริโส
อมุํ มคฺคกุสลํ ปุริสํ มคฺคํ ปุจฺเฉยฺย โส เอวํ วเทยฺย เอวํ
โภ ปุริส อยํ มคฺโค เตน มุหุตฺตํ คจฺฉ เตน มุหุตฺตํ คนฺตฺวา
ทกฺขิสฺสสิ เทฺวธาปถํ ตตฺถ วามํ มุญฺจิตฺวา ทกฺขิณํ คณฺห เตน
มุหุตฺตํ คจฺฉ เตน มุหุตฺตํ คนฺตฺวา ทกฺขิสฺสสิ ติพฺพํ วนสณฺฑํ
เตน มุหุตฺตํ คจฺฉ เตน มุหุตฺตํ คนฺตฺวา ทกฺขิสฺสสิ มหนฺตํ นินฺนํ



ปลฺลลํ เตน มุหุตฺตํ คจฺฉ เตน มุหุตฺตํ คนฺตฺวา ทกฺขิสฺสสิ
โสพฺภํ ปปาตํ เตน มุหุตฺตํ คจฺฉ เตน มุหุตฺตํ คนฺตฺวา
ทกฺขิสฺสสิ สมํ ภูมิภาคํ รมณียํ อุปมา โข มฺยายํ ติสฺส กตา
อตฺถสฺส วิญฺญาปนาย อยํ เจเวตฺถ อตฺโถ ปุริโส อมคฺคกุสโลติ
โข ติสฺส ปุถุชฺชนสฺเสตํ อธิวจนํ ปุริโส มคฺคกุสโลติ
โข ติสฺส ตถาคตสฺเสตํ อธิวจนํ อรหโต สมฺมาสมฺพุทฺธสฺส
เทฺวธาปโถติ โข ติสฺส วิจิกิจฺฉาเยตํ อธิวจนํ วาโม มคฺโคติ โข
ติสฺส อฏฺฐงฺคิกสฺเสตํ มิจฺฉามคฺคสฺส อธิวจนํ เสยฺยถีทํ
มิจฺฉาทิฏฺฐิยา เป มิจฺฉาสมาธิสฺส ทกฺขิโณ มคฺโคติ โข ติสฺส
อริยสฺเสตํ อฏฺฐงฺคิกสฺส มคฺคสฺส อธิวจนํ เสยฺยถีทํ สมฺมาทิฏฺฐิยา
เป สมฺมาสมาธิสฺส ติพฺโพ วนสณฺโฑติ โข ติสฺส
อวิชฺชาเยตํ อธิวจนํ มหนฺตํ นินฺนํ ปลฺลลนฺติ โข ติสฺส กามานเมตํ
อธิวจนํ โสพฺโภ ปปาโตติ โข ติสฺส โกธุปายาสสฺเสตํ
อธิวจนํ สโม ภูมิภาโค รมณีโยติ โข ติสฺส นิพฺพานสฺเสตํ
อธิวจนํ อภิรม ติสฺส อภิรม ติสฺส อหโมวาเทน อหมนุคฺคเหน
อหมนุสาสนิยาติ อิทมโวจ ภควา อตฺตมโน อายสฺมา
ติสฺโส ภควโต ภาสิตํ อภินนฺทีติ
เอกํ สมยํ อายสฺมา สารีปุตฺโต สาวตฺถิยํ วิหรติ



เชตวเน อนาถปิณฺฑิกสฺสาราเม เตน โข ปน สมเยน ยมกสฺส
นาม ภิกฺขุโน เอวรูปํ ปาปกํ ทิฏฺฐิคตํ อุปฺปนฺนํ โหติ ตถาหํ
ภควตา ธมฺมํ เทสิตํ อาชานามิ ยถา ขีณาสโว ภิกฺขุ กายสฺส
เภทา อุจฺฉิชฺชติ วินสฺสติ น โหติ ปรมฺมรณาติ อสฺโสสุํ โข
สมฺพหุลา ภิกฺขู ยมกสฺส กิร นาม ภิกฺขุโน เอวรูปํ ปาปกํ
ทิฏฺฐิคตํ อุปฺปนฺนํ โหติ ตถาหํ ภควตา ธมฺมํ เทสิตํ อาชานามิ
ยถา ขีณาสโว ภิกฺขุ กายสฺส เภทา อุจฺฉิชฺชติ วินสฺสติ น โหติ
ปรมฺมรณาติ อถ โข เต ภิกฺขู เยนายสฺมา ยมโก เตนุปสงฺกมึสุ
อุปสงฺกมิตฺวา อายสฺมตา ยมเกน สทฺธึ สมฺโมทึสุ สมฺโมทนียํ
กถํ สาราณียํ วีติสาเรตฺวา เอกมนฺตํ นิสีทึสุ เอกมนฺตํ นิสินฺนา
โข เต ภิกฺขู อายสฺมนฺตํ ยมกํ เอตทโวจุํ สจฺจํ กิร เต อาวุโส
ยมก เอวรูปํ ปาปกํ ทิฏฺฐิคตํ อุปฺปนฺนํ ตถาหํ ภควตา ธมฺมํ
เทสิตํ อาชานามิ ยถา ขีณาสโว ภิกฺขุ กายสฺส เภทา อุจฺฉิชฺชติ
วินสฺสติ น โหติ ปรมฺมรณาติ เอวํ ขฺวาหํ อาวุโส ภควตา
ธมฺมํ เทสิตํ อาชานามิ ยถา ขีณาสโว ภิกฺขุ กายสฺส เภทา
อุจฺฉิชฺชติ วินสฺสติ น โหติ ปรมฺมรณาติ มา อาวุโส ยมก
เอวํ อวจ มา ภควนฺตํ อพฺภาจิกฺขิ น หิ สาธุ ภควโต
อพฺภกฺขานํ น หิ ภควา เอวํ วเทยฺย ขีณาสโว ภิกฺขุ กายสฺส
เภทา อุจฺฉิชฺชติ วินสฺสติ น โหติ ปรมฺมรณาติ เอวํปิ โข



อายสฺมา ยมโก เตหิ ภิกฺขูหิ วุจฺจมาโน ตเถว ตํ ปาปกํ ทิฏฺฐิคตํ
ถามสา ปรามาสา อภินิวิสฺสํ โวหรติ ตถาหํ ภควตา ธมฺมํ
เทสิตํ อาชานามิ ยถา ขีณาสโว ภิกฺขุ กายสฺส เภทา อุจฺฉิชฺชติ
วินสฺสติ น โหติ ปรมฺมรณาติ ยโต โข เต ภิกฺขู นาสกฺขึสุ
อายสฺมนฺตํ ยมกํ เอตสฺมา ปาปกา ทิฏฺฐิคตา วิเวเจตุํ อถ โข
เต ภิกฺขู อุฏฺฐายาสนา เยนายสฺมา สารีปุตฺโต เตนุปสงฺกมึสุ
อุปสงฺกมิตฺวา อายสฺมนฺตํ สารีปุตฺตํ เอตทโวจุํ ยมกสฺส นาม อาวุโส
สารีปุตฺต ภิกฺขุโน เอวรูปํ ปาปกํ ทิฏฺฐิคตํ อุปฺปนฺนํ ตถาหํ
ภควตา ธมฺมํ เทสิตํ อาชานามิ ยถา ขีณาสโว ภิกฺขุ กายสฺส
เภทา อุจฺฉิชฺชติ วินสฺสติ น โหติ ปรมฺมรณาติ สาธายสฺมา
สารีปุตฺโต เยน ยมโก ภิกฺขุ เตนุปสงฺกมตุ อนุกมฺปํ อุปาทายาติ
อธิวาเสสิ โข อายสฺมา สารีปุตฺโต ตุณฺหีภาเวน
อถ โข อายสฺมา สารีปุตฺโต สายณฺหสมยํ ปฏิสลฺลานา
วุฏฺฐิโต เยนายสฺมา ยมโก เตนุปสงฺกมิ อุปสงฺกมิตฺวา อายสฺมตา
ยมเกน สทฺธึ สมฺโมทิ เป เอกมนฺตํ นิสินฺโน โข อายสฺมา
สารีปุตฺโต อายสฺมนฺตํ ยมกํ เอตทโวจ สจฺจํ กิร เต อาวุโส
ยมก เอวรูปํ ปาปกํ ทิฏฺฐิคตํ อุปฺปนฺนํ ตถาหํ ภควตา ธมฺมํ
เทสิตํ อาชานามิ ยถา ขีณาสโว ภิกฺขุ กายสฺส เภทา อุจฺฉิชฺชติ
วินสฺสติ น โหติ ปรมฺมรณาติ เอวํ ขฺวาหํ อาวุโส ภควตา



ธมฺมํ เทสิตํ อาชานามิ ยถา ขีณาสโว ภิกฺขุ กายสฺส เภทา
อุจฺฉิชฺชติ วินสฺสติ น โหติ ปรมฺมรณาติ ตํ กึ มญฺญสิ อาวุโส
ยมก รูปํ นิจฺจํ วา อนิจฺจํ วาติ อนิจฺจํ อาวุโส เป
เวทนา สญฺญา สงฺขารา วิญฺญาณํ นิจฺจํ วา อนิจฺจํ
วาติ อนิจฺจํ อาวุโส ตสฺมา ติห เป เอวํ ปสฺสํ เป
นาปรํ อิตฺถตฺตายาติ ปชานาติ
ตํ กึ มญฺญสิ อาวุโส ยมก รูปํ ตถาคโตติ
สมนุปสฺสสีติ โน เหตํ อาวุโส เวทนํ ตถาคโตติ สมนุปสฺสสีติ
โน เหตํ อาวุโส สญฺญํ สงฺขาเร วิญฺญาณํ
ตถาคโตติ สมนุปสฺสสีติ โน เหตํ อาวุโส
ตํ กึ มญฺญสิ อาวุโส ยมก รูปสฺมึ ตถาคโตติ
สมนุปสฺสสีติ โน เหตํ อาวุโส อญฺญตฺร รูปา ตถาคโตติ
สมนุปสฺสสีติ โน เหตํ อาวุโส เวทนาย เป อญฺญตฺร
เวทนาย เป สญฺญาย อญฺญตฺร สญฺญาย สงฺขาเรสุ
อญฺญตฺร สงฺขาเรหิ วิญฺญาณสฺมึ ตถาคโตติ สมนุปสฺสสีติ
โน เหตํ อาวุโส อญฺญตฺร วิญฺญาณา ตถาคโตติ สมนุปสฺสสีติ
โน เหตํ อาวุโส
ตํ กึ มญฺญสิ อาวุโส ยมก รูปํ เวทนา
สญฺญา สงฺขารา วิญฺญาณํ ตถาคโตติ สมนุปสฺสสีติ
โน เหตํ อาวุโส



ตํ กึ มญฺญสิ อาวุโส ยมก อยํ โส อรูปี อเวทโน
อสญฺญี อสงฺขาโร อวิญฺญาโณ ตถาคโตติ สมนุปสฺสสีติ โน
เหตํ อาวุโส เอตฺถ จ เต อาวุโส ยมก ทิฏฺเฐว ธมฺเม
สจฺจโต ตถโต ตถาคโต อนุปลพฺภิยมาโน กลฺลํ นุ เต ตํ
เวยฺยากรณํ ตถาหํ ภควตา ธมฺมํ เทสิตํ อาชานามิ ยถา
ขีณาสโว ภิกฺขุ กายสฺส เภทา อุจฺฉิชฺชติ วินสฺสติ น โหติ
ปรมฺมรณาติ อหุ โข เม ตํ อาวุโส สารีปุตฺต ปุพฺเพ
อวิทฺทสุโน ปาปกํ ทิฏฺฐิคตํ อิทญฺจ ปน เม อายสฺมโต
สารีปุตฺตสฺส ธมฺมเทสนํ สุตฺวา ตญฺเจว ปาปกํ ทิฏฺฐิคตํ ปหีนํ
ธมฺโม จ เม อภิสมิโตติ
สเจ ตํ อาวุโส ยมก เอวํ ปุจฺเฉยฺยุํ โย โส อาวุโส
ยมก ภิกฺขุ อรหํ ขีณาสโว โส กายสฺส เภทา ปรมฺมรณา
กึ โหตีติ เอวํ ปุฏฺโฐ ตฺวํ อาวุโส ยมก กินฺติ พฺยากเรยฺยาสีติ
สเจ มํ อาวุโส เอวํ ปุจฺเฉยฺยุํ โย โส อาวุโส ยมก
ภิกฺขุ อรหํ ขีณาสโว โส กายสฺส เภทา ปรมฺมรณา กึ
โหตีติ เอวํ ปุฏฺโฐ อหมาวุโส เอวํ พฺยากเรยฺยํ รูปํ โข
อาวุโส อนิจฺจํ ยทนิจฺจํ ตํ ทุกฺขํ ยํ ทุกฺขํ ตํ นิรุทฺธํ ตทตฺถํ
คตํ เวทนา สญฺญา สงฺขารา วิญฺญาณํ อนิจฺจํ
ยทนิจฺจํ ตํ ทุกฺขํ ยํ ทุกฺขํ ตํ นิรุทฺธํ ตทตฺถํ คตนฺติ เอวํ




ปุฏฺโฐ อหํ อาวุโส เอวํ พฺยากเรยฺยนฺติ
สาธุ สาธุ อาวุโส ยมก เตนหาวุโส ยมก
อุปมนฺเต กริสฺสามิ เอตสฺเสว อตฺถสฺส ภิยฺโยโส มตฺตาย ญาณาย
เสยฺยถาปิ อาวุโส ยมก คหปติ วา คหปติปุตฺโต วา อฑฺโฒ
มหทฺธโน มหาโภโค โส จ อารกฺขสมฺปนฺโน ตสฺส โกจิ
เทว ปุริโส อุปฺปชฺเชยฺย อนตฺถกาโม อหิตกาโม อโยคกฺเขมกาโม
ชีวิตา โวโรเปตุกาโม ตสฺส เอวมสฺส อยํ โข คหปติ วา
คหปติปุตฺโต วา อฑฺโฒ มหทฺธโน มหาโภโค โส จ
อารกฺขสมฺปนฺโน น หายํ สุกโร ปสยฺห ชีวิตา โวโรเปตุํ ยนฺนูนาหํ
อนุปขชฺช ชีวิตา โวโรเปยฺยนฺติ โส ตํ คหปตึ วา คหปติปุตฺตํ
วา อุปสงฺกมิตฺวา เอวํ วเทยฺย อุปฏฺฐเหยฺยนฺตํ ภนฺเตติ
ตเมนํ โส คหปติ วา คหปติปุตฺโต วา อุปฏฺฐาเปยฺย โส
อุปฏฺฐเหยฺย ปุพฺพุฏฺฐายี ปจฺฉานิปาตี กึการปฏิสาวี มนาปจารี
ปิยวาที ตสฺส โส คหปติ วา คหปติปุตฺโต วา มิตฺตโตปิ นํ
ทเหยฺย สุหชฺชโตปิ นํ ทเหยฺย ตสฺมิญฺจ วิสฺสาสํ อาปชฺเชยฺย
ยทา โข อาวุโส ตสฺส ปุริสสฺส เอวมสฺส สํวิสฺสฏฺโฐ โข มฺยายํ
คหปติ วา คหปติปุตฺโต วาติ อถ นํ รโหคตํ วิทิตฺวา ติเณฺหน
สตฺเถน ชีวิตา โวโรเปยฺย ตํ กึ มญฺญสิ อาวุโส ยมก
ยทาปิ โส ปุริโส อมุํ คหปตึ วา คหปติปุตฺตํ วา อุปสงฺกมิตฺวา
เอวมาห อุปฏฺฐเหยฺยํ ตํ ภนฺเตติ ตทาปิ โส วธโกว วธกญฺจ



ปน สนฺตํ น อญฺญาสิ วธโก เมติ ยทาปิ โส อุปฏฺฐาติ
ปุพฺพุฏฺฐายี ปจฺฉานิปาตี กึการปฏิสาวี มนาปจารี ปิยวาที ตทาปิ
โส วธโกว วธกญฺจ ปน สนฺตํ น อญฺญาสิ วธโก เมติ
ยทาปิ นํ รโหคตํ วิทิตฺวา ติณฺเหน สตฺเถน ชีวิตา โวโรเปติ
ตทาปิ โส วธโกว วธกญฺจ ปน สนฺตํ น อญฺญาสิ วธโก
เมติ เอวมาวุโสติ
เอวเมว โข อาวุโส อสฺสุตวา ปุถุชฺชโน อริยานํ
อทสฺสาวี อริยธมฺมสฺส อโกวิโท อริยธมฺเม อวินีโต สปฺปุริสานํ
อทสฺสาวี สปฺปุริสธมฺมสฺส อโกวิโท สปฺปุริสธมฺเม อวินีโต รูปํ
อตฺตโต สมนุปสฺสติ รูปวนฺตํ วา อตฺตานํ อตฺตนิ วา รูปํ
รูปสฺมึ วา อตฺตานํ เวทนํ สญฺญํ สงฺขาเร วิญฺญาณํ
อตฺตโต สมนุปสฺสติ เป วิญฺญาณสฺมึ วา อตฺตานํ โส
อนิจฺจํ รูปํ อนิจฺจํ รูปนฺติ ยถาภูตํ นปฺปชานาติ อนิจฺจํ เวทนํ
อนิจฺจา เวทนาติ ยถาภูตํ นปฺปชานาติ อนิจฺจํ สญฺญํ อนิจฺจา
สญฺญาติ ยถาภูตํ นปฺปชานาติ อนิจฺเจ สงฺขาเร อนิจฺจา
สงฺขาราติ ยถาภูตํ นปฺปชานาติ อนิจฺจํ วิญฺญาณํ อนิจฺจํ
วิญฺญาณนฺติ ยถาภูตํ นปฺปชานาติ ทุกฺขํ รูปํ ทุกฺขํ รูปนฺติ
ยถาภูตํ นปฺปชานาติ ทุกฺขํ เวทนํ ทุกฺขํ สญฺญํ ทุกฺเข
สงฺขาเร ทุกฺขํ วิญฺญาณํ ทุกฺขํ วิญฺญาณนฺติ ยถาภูตํ
นปฺปชานาติ อนตฺตํ รูปํ อนตฺตํ รูปนฺติ ยถาภูตํ นปฺปชานาติ



อนตฺตํ เวทนํ อนตฺตํ สญฺญํ อนตฺเต สงฺขาเร อนตฺตํ
วิญฺญาณํ อนตฺตํ วิญฺญาณนฺติ ยถาภูตํ นปฺปชานาติ สงฺขตํ
รูปํ สงฺขตํ รูปนฺติ ยถาภูตํ นปฺปชานาติ สงฺขตํ เวทนํ
สงฺขตํ สญฺญํ สงฺขเต สงฺขาเร สงฺขตํ วิญฺญาณํ สงฺขตํ
วิญฺญาณนฺติ ยถาภูตํ นปฺปชานาติ วธกํ รูปํ วธกํ รูปนฺติ
ยถาภูตํ นปฺปชานาติ วธกํ เวทนํ วธกํ สญฺญํ วธเก
สงฺขาเร วธกํ วิญฺญาณํ วธกํ วิญฺญาณนฺติ ยถาภูตํ
นปฺปชานาติ โส รูปํ อุเปติ อุปาทิยติ อธิฏฺฐาติ อตฺตา เมติ
เวทนํ สญฺญํ สงฺขาเร วิญฺญาณํ อุเปติ อุปาทิยติ
อธิฏฺฐาติ อตฺตา เมติ ตสฺสิเม ปญฺจุปาทานกฺขนฺธา อุเปตา
อุปาทินฺนา ทีฆรตฺตํ อหิตาย ทุกฺขาย สํวตฺตนฺติ
สุตวา จ โข อาวุโส อริยสาวโก อริยานํ ทสฺสาวี
อริยธมฺมสฺส โกวิโท อริยธมฺเม สุวินีโต เป สปฺปุริสธมฺเม
สุวินีโต น รูปํ อตฺตโต สมนุปสฺสติ น รูปวนฺตํ วา อตฺตานํ
น อตฺตนิ วา รูปํ น รูปสฺมึ วา อตฺตานํ น เวทนํ น
สญฺญํ น สงฺขาเร น วิญฺญาณํ อตฺตโต สมนุปสฺสติ น
วิญฺญาณวนฺตํ วา อตฺตานํ น อตฺตนิ วา วิญฺญาณํ น
วิญฺญาณสฺมึ วา อตฺตานํ โส อนิจฺจํ รูปํ อนิจฺจํ รูปนฺติ
ยถาภูตํ ปชานาติ อนิจฺจํ เวทนํ อนิจฺจํ สญฺญํ อนิจฺเจ



สงฺขาเร อนิจฺจํ วิญฺญาณํ อนิจฺจํ วิญฺญาณนฺติ ยถาภูตํ
ปชานาติ ทุกฺขํ รูปํ ทุกฺขํ รูปนฺติ ยถาภูตํ ปชานาติ ทุกฺขํ
เวทนํ ทุกฺขํ สญฺญํ ทุกฺเข สงฺขาเร ทุกฺขํ วิญฺญาณํ
ทุกฺขํ วิญฺญาณนฺติ ยถาภูตํ ปชานาติ อนตฺตํ รูปํ อนตฺตํ
รูปนฺติ ยถาภูตํ ปชานาติ อนตฺตํ เวทนํ อนตฺตํ สญฺญํ
อนตฺเต สงฺขาเร อนตฺตํ วิญฺญาณํ อนตฺตํ วิญฺญาณนฺติ
ยถาภูตํ ปชานาติ สงฺขตํ รูปํ สงฺขตํ รูปนฺติ ยถาภูตํ ปชานาติ
สงฺขตํ เวทนํ สงฺขตํ สญฺญํ สงฺขเต สงฺขาเร สงฺขตํ
วิญฺญาณํ สงฺขตํ วิญฺญาณนฺติ ยถาภูตํ ปชานาติ วธกํ รูปํ
วธกํ รูปนฺติ ยถาภูตํ ปชานาติ วธกํ เวทนํ วธกํ สญฺญํ
วธเก สงฺขาเร วธกา สงฺขาราติ ยถาภูตํ ปชานาติ วธกํ
วิญฺญาณํ วธกํ วิญฺญาณนฺติ ยถาภูตํ ปชานาติ โส รูปํ น
อุเปติ น อุปาทิยติ น อธิฏฺฐาติ อตฺตา เมติ เวทนํ
สญฺญํ สงฺขาเร วิญฺญาณํ น อุเปติ น อุปาทิยติ น
อธิฏฺฐาติ อตฺตา เมติ ตสฺสิเม ปญฺจุปาทานกฺขนฺธา อนุเปตา
อนุปาทินฺนา ทีฆรตฺตํ หิตาย สุขาย สํวตฺตนฺตีติ เอวเญฺหตํ
อาวุโส สารีปุตฺต โหติ เยสํ อายสฺมนฺตานํ ตาทิสา สพฺรหฺมจาริโน
อนุกมฺปกา อตฺถกามา โอวาทกา อนุสาสกา อิทญฺจ ปน เม




อายสฺมโต สารีปุตฺตสฺส ธมฺมเทสนํ สุตฺวา อนุปาทาย อาสเวหิ
จิตฺตํ วิมุตฺตนฺติ
เอกํ สมยํ ภควา เวสาลิยํ วิหรติ มหาวเน
กูฏาคารสาลายํ เตน โข ปน สมเยน อายสฺมา อนุราโธ ภควโต
อวิทูเร อรญฺญกุฏิกายํ วิหรติ อถ โข สมฺพหุลา อญฺญติตฺถิยา
ปริพฺพาชกา เยนายสฺมา อนุราโธ เตนุปสงฺกมึสุ อุปสงฺกมิตฺวา
อายสฺมตา อนุราเธน สทฺธึ สมฺโมทึสุ สมฺโมทนียํ กถํ สาราณียํ
วีติสาเรตฺวา เอกมนฺตํ นิสีทึสุ เอกมนฺตํ นิสินฺนา โข เต
อญฺญติตฺถิยา ปริพฺพาชกา อายสฺมนฺตํ อนุราธํ เอตทโวจุํ โย โส
อาวุโส อนุราธ ตถาคโต อุตฺตมปุริโส ปรมปุริโส ปรมปตฺติปตฺโต
ตํ ตถาคโต อิเมสุ จตูสุ ฐาเนสุ ปญฺญาปยมาโน ปญฺญเปติ
โหติ ตถาคโต ปรมฺมรณาติ วา น โหติ ตถาคโต ปรมฺมรณาติ
วา โหติ จ น จ โหติ ตถาคโต ปรมฺมรณาติ วา เนว
โหติ น น โหติ ตถาคโต ปรมฺมรณาติ วาติ เอวํ วุตฺเต
อายสฺมา อนุราโธ เต อญฺญติตฺถิเย ปริพฺพาชเก เอตทโวจ โย
โส อาวุโส ตถาคโต อุตฺตมปุริโส ปรมปุริโส ปรมปตฺติปตฺโต ตํ
ตถาคโต อญฺญตฺร อิเมหิ จตูหิ ฐาเนหิ ปญฺญาปยมาโน ปญฺญเปติ
โหติ ตถาคโต ปรมฺมรณาติ วา น โหติ ตถาคโต ปรมฺมรณาติ
วา โหติ จ น จ โหติ ตถาคโต ปรมฺมรณาติ วา เนว
โหติ น น โหติ ตถาคโต ปรมฺมรณาติ วาติ เอวํ วุตฺเต





เต อญฺญติตฺถิยา ปริพฺพาชกา อายสฺมนฺตํ อนุราธํ เอตทโวจุํ โส
จายํ ภิกฺขุ นโว ภวิสฺสติ อจิรปพฺพชิโต เถโร วา ปน พาโล
อพฺยตฺโตติ อถ โข อญฺญติตฺถิยา ปริพฺพาชกา อายสฺมนฺตํ อนุราธํ
นววาเทน จ พาลวาเทน จ อปสาเทตฺวา อุฏฺฐายาสนา ปกฺกมึสุ
อถ โข อายสฺมโต อนุราธสฺส อจิรปกฺกนฺเตสุ เตสุ
อญฺญติตฺถิเยสุ ปริพฺพาชเกสุ เอตทโหสิ สเจ โข มํ เต อญฺญติตฺถิยา
ปริพฺพาชกา อุตฺตรึ ปุจฺเฉยฺยุํ กถํ พฺยากรมาโน น ขฺวาหํ
เตสํ อญฺญติตฺถิยานํ ปริพฺพาชกานํ วุตฺตวาที เจว ภควโต อสฺสํ
น จ ภควนฺตํ อภูเตน อพฺภาจิกฺเขยฺยํ ธมฺมสฺส จานุธมฺมํ
พฺยากเรยฺยํ น จ โกจิ สหธมฺมิโก วาทานุปาโต คารยฺหํ ฐานํ
อาคจฺเฉยฺยาติ อถ โข อายสฺมา อนุราโธ เยน ภควา
เตนุปสงฺกมิ อุปสงฺกมิตฺวา เป เอกมนฺตํ นิสินฺโน โข อายสฺมา
อนุราโธ ภควนฺตํ เอตทโวจ อิธาหํ ภนฺเต ภควโต อวิทูเร
อรญฺญกุฏิกายํ วิหรามิ อถ โข ภนฺเต สมฺพหุลา อญฺญติตฺถิยา
ปริพฺพาชกา เยนาหํ เตนุปสงฺกมึสุ เป มํ เอตทโวจุํ โย
โส อาวุโส อนุราธ ตถาคโต อุตฺตมปุริโส ปรมปุริโส ปรมปตฺติปตฺโต
ตํ ตถาคโต อิเมสุ จตูสุ ฐาเนสุ ปญฺญาปยมาโน
ปญฺญเปติ โหติ ตถาคโต ปรมฺมรณาติ วา น โหติ ตถาคโต
ปรมฺมรณาติ วา โหติ จ น จ โหติ ตถาคโต ปรมฺมรณาติ



วา เนว โหติ น น โหติ ตถาคโต ปรมฺมรณาติ วาติ
เอวํ วุตฺตาหํ ภนฺเต เต อญฺญติตฺถิเย ปริพฺพาชเก เอตทโวจํ
โย โส อาวุโส ตถาคโต อุตฺตมปุริโส ปรมปุริโส ปรมปตฺติปตฺโต
ตํ ตถาคโต อญฺญตฺร อิเมหิ จตูหิ ฐาเนหิ ปญฺญาปยมาโน
ปญฺญเปติ โหติ ตถาคโต ปรมฺมรณาติ วา เป เนว
โหติ น น โหติ ตถาคโต ปรมฺมรณาติ วาติ เอวํ
วุตฺเต ภนฺเต เต อญฺญติตฺถิยา ปริพฺพาชกา มํ เอตทโวจุํ โส
จายํ ภิกฺขุ นโว ภวิสฺสติ อจิรปพฺพชิโต เถโร วา ปน พาโล
อพฺยตฺโตติ อถ โข มํ ภนฺเต เต อญฺญติตฺถิยา ปริพฺพาชกา
นววาเทน จ พาลวาเทน จ อปสาเทตฺวา อุฏฺฐายาสนา ปกฺกมึสุ
ตสฺส มยฺหํ ภนฺเต อจิรปกฺกนฺเตสุ เตสุ อญฺญติตฺถิเยสุ ปริพฺพาชเกสุ
เอตทโหสิ สเจ โข มํ เต อญฺญติตฺถิยา ปริพฺพาชกา อุตฺตรึ
ปุจฺเฉยฺยุํ กถํ พฺยากรมาโน น ขฺวาหํ เตสํ อญฺญติตฺถิยานํ
ปริพฺพาชกานํ วุตฺตวาที เจว ภควโต อสฺสํ น จ ภควนฺตํ
อภูเตน อพฺภาจิกฺเขยฺยํ ธมฺมสฺส จานุธมฺมํ พฺยากเรยฺยํ น จ
โกจิ สหธมฺมิโก วาทานุปาโต คารยฺหํ ฐานํ อาคจฺเฉยฺยาติ
ตํ กึ มญฺญสิ อนุราธ รูปํ นิจฺจํ วา อนิจฺจํ วาติ
อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ
ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ
สมนุปสฺสิตุํ เอตํ มม เอโสหมสฺมิ เอโส เม อตฺตาติ โน



เหตํ ภนฺเต เวทนา สญฺญา สงฺขารา วิญฺญาณํ
นิจฺจํ วา อนิจฺจํ วาติ อนิจฺจํ ภนฺเต เป ตสฺมา ติห
เป เอวํ ปสฺสํ เป นาปรํ อิตฺถตฺตายาติ ปชานาติ
ตํ กึ มญฺญสิ อนุราธ รูปํ ตถาคโตติ
สมนุปสฺสสีติ โน เหตํ ภนฺเต เวทนํ สญฺญํ สงฺขาเร
วิญฺญาณํ ตถาคโตติ สมนุปสฺสสีติ โน เหตํ ภนฺเต
ตํ กึ มญฺญสิ อนุราธ รูปสฺมึ ตถาคโตติ
สมนุปสฺสสีติ โน เหตํ ภนฺเต อญฺญตฺร รูปา ตถาคโตติ
สมนุปสฺสสีติ โน เหตํ ภนฺเต เวทนาย เป อญฺญตฺร
เวทนาย เป สญฺญาย อญฺญตฺร สญฺญาย สงฺขาเรสุ
อญฺญตฺร สงฺขาเรหิ วิญฺญาณสฺมึ อญฺญตฺร วิญฺญาณา
ตถาคโตติ สมนุปสฺสสีติ โน เหตํ ภนฺเต
ตํ กึ มญฺญสิ อนุราธ รูปํ เวทนา สญฺญา
สงฺขารา วิญฺญาณํ ตถาคโตติ สมนุปสฺสสีติ โน เหตํ ภนฺเต
ตํ กึ มญฺญสิ อนุราธ อยํ โส อรูปี อเวทโน
อสญฺญี อสงฺขาโร อวิญฺญาโณ ตถาคโตติ สมนุปสฺสสีติ โน
เหตํ ภนฺเต เอตฺถ จ เต อนุราธ ทิฏฺเฐว ธมฺเม สจฺจโต
ตถโต ตถาคโต อนุปลพฺภิยมาโน กลฺลํ นุ เต ตํ เวยฺยากรณํ
โย โส อาวุโส ตถาคโต อุตฺตมปุริโส ปรมปุริโส ปรมปตฺติปตฺโต



ตํ ตถาคโต อญฺญตฺร อิเมหิ จตูหิ ฐาเนหิ ปญฺญาปยมาโน
ปญฺญเปติ โหติ ตถาคโต ปรมฺมรณาติ วา น โหติ ตถาคโต
ปรมฺมรณาติ วา โหติ จ น จ โหติ ตถาคโต ปรมฺมรณาติ
วา เนว โหติ น น โหติ ตถาคโต ปรมฺมรณาติ วาติ
โน เหตํ ภนฺเต สาธุ สาธุ อนุราธ ปุพฺเพ จาหํ อนุราธ
เอตรหิ จ ทุกฺขญฺเจว ปญฺญเปมิ ทุกฺขสฺส จ นิโรธนฺติ
เอกํ สมยํ ภควา ราชคเห วิหรติ เวฬุวเน กลนฺทกนิวาเป
เตน โข ปน สมเยน อายสฺมา วกฺกลิ กุมฺภการนิเวสเน
วิหรติ อาพาธิโก ทุกฺขิโต พาฬฺหคิลาโน อถ โข อายสฺมา
วกฺกลิ อุปฏฺฐาเก อามนฺเตสิ เอถ ตุเมฺห อาวุโส เยน ภควา
เตนุปสงฺกมถ อุปสงฺกมิตฺวา มม วจเนน ภควโต ปาเท สิรสา
วนฺทถ วกฺกลิ ภนฺเต ภิกฺขุ อาพาธิโก ทุกฺขิโต พาฬฺหคิลาโน
โส ภควโต ปาเท สิรสา วนฺทตีติ เอวญฺจ วเทถ สาธุ
กิร ภนฺเต ภควา เยน วกฺกลิ ภิกฺขุ เตนุปสงฺกมตุ อนุกมฺปํ
อุปาทายาติ เอวมาวุโสติ โข เต ภิกฺขู อายสฺมโต วกฺกลิสฺส
ปฏิสฺสุตฺวา เยน ภควา เตนุปสงฺกมึสุ อุปสงฺกมิตฺวา เป
ภควนฺตํ เอตทโวจุํ วกฺกลิ ภนฺเต ภิกฺขุ อาพาธิโก ทุกฺขิโต
พาฬฺหคิลาโน โส ภควโต ปาเท สิรสา วนฺทติ เอวญฺจ ปน
วเทติ สาธุ กิร ภนฺเต ภควา เยน วกฺกลิ ภิกฺขุ เตนุปสงฺกมตุ
อนุกมฺปํ อุปาทายาติ อธิวาเสสิ ภควา ตุณฺหีภาเวน


อถ โข ภควา นิวาเสตฺวา ปตฺตจีวรมาทาย เยนายสฺมา
วกฺกลิ เตนุปสงฺกมิ อทฺทสา โข อายสฺมา วกฺกลิ ภควนฺตํ
ทูรโตว อาคจฺฉนฺตํ ทิสฺวาน มญฺจเก สมญฺโจปิ อถ โข ภควา
อายสฺมนฺตํ วกฺกลึ เอตทโวจ อลํ วกฺกลิ มา ตฺวํ มญฺจเก
สมญฺโจปิ สนฺตีมานิ อาสนานิ ปญฺญตฺตานิ ตตฺถาหํ นิสีทิสฺสามีติ
นิสีทิ ภควา ปญฺญตฺเต อาสเน นิสชฺช โข ภควา
อายสฺมนฺตํ วกฺกลึ เอตทโวจ กจฺจิ เต วกฺกลิ ขมนียํ กจฺจิ
ยาปนียํ กจฺจิ ทุกฺขา เวทนา ปฏิกฺกมนฺติ โน อภิกฺกมนฺติ
ปฏิกฺกโม สานํ ปญฺญายติ โน อภิกฺกโมติ น เม ภนฺเต ขมนียํ
น ยาปนียํ พาฬฺหา เม ทุกฺขา เวทนา อภิกฺกมนฺติ โน ปฏิกฺกมนฺติ
อภิกฺกโม สานํ ปญฺญายติ โน ปฏิกฺกโมติ กจฺจิ เต วกฺกลิ
น กิญฺจิ กุกฺกุจฺจํ น โกจิ วิปฺปฏิสาโรติ ตคฺฆ เม ภนฺเต
อนปฺปกํ กุกฺกุจฺจํ อนปฺปโก วิปฺปฏิสาโรติ กจฺจิ ปน ตํ
วกฺกลิ อตฺตา สีลโต น อุปวทตีติ น โข มํ ภนฺเต อตฺตา
สีลโต อุปวทตีติ โน เจ กิร ตํ วกฺกลิ อตฺตา สีลโต
อุปวทติ อถ กิญฺจิ เต กุกฺกุจฺจํ โก จ วิปฺปฏิสาโรติ จิรปฏิกาหํ
ภนฺเต ภควนฺตํ ทสฺสนาย อุปสงฺกมิตุกาโม นตฺถิ จ เม
กายสฺมึ ตาวติกา พลมตฺตา ยาวตาหํ ภควนฺตํ ทสฺสนาย
อุปสงฺกเมยฺยนฺติ อลํ วกฺกลิ กึ เต อิมินา ปูติกาเยน ทิฏฺเฐน



โย โข วกฺกลิ ธมฺมํ ปสฺสติ โส มํ ปสฺสติ โย มํ ปสฺสติ
โส ธมฺมํ ปสฺสติ ธมฺมํ หิ วกฺกลิ ปสฺสนฺโต มํ ปสฺสติ มํ
ปสฺสนฺโต ธมฺมํ ปสฺสติ ตํ กึ มญฺญสิ วกฺกลิ รูปํ นิจฺจํ
วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ วา
ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
กลฺลํ นุ ตํ สมนุปสฺสิตุํ เอตํ มม เอโสหมสฺมิ เอโส เม
อตฺตาติ โน เหตํ ภนฺเต เวทนา สญฺญา สงฺขารา
วิญฺญาณํ นิจฺจํ วา อนิจฺจํ วาติ อนิจฺจํ ภนฺเต เป
เอโส เม อตฺตาติ โน เหตํ ภนฺเต ตสฺมา ติห เป
เอวํ ปสฺสํ เป นาปรํ อิตฺถตฺตายาติ ปชานาตีติ อถ โข
ภควา อายสฺมนฺตํ วกฺกลึ อิมินา โอวาเทน โอวทิตฺวา อุฏฺฐายาสนา
เยน คิชฺฌกูโฏ ปพฺพโต เตน ปกฺกมิ
อถ โข อายสฺมา วกฺกลิ อจิรปกฺกนฺตสฺส ภควโต
อุปฏฺฐาเก อามนฺเตสิ เอถ มํ อาวุโส มญฺจกํ อาโรเปตฺวา
เยน อิสิคิลิปสฺสํ กาฬสิลา เตนุปสงฺกมถ กถํ หิ นาม มาทิโส
อนฺตรฆเร กาลํ กตฺตพฺพํ มญฺเญยฺยาติ เอวมาวุโสติ โข เต
ภิกฺขู อายสฺมโต วกฺกลิสฺส ปฏิสฺสุตฺวา อายสฺมนฺตํ วกฺกลึ มญฺจกํ
อาโรเปตฺวา เยน อิสิคิลิปสฺสํ กาฬสิลา เตนุปสงฺกมึสุ อถ โข
ภควา ตญฺจ รตฺตึ ตญฺจ ทิวสาวเสสํ คิชฺฌกูเฏ ปพฺพเต วิหาสิ



อถ โข เทฺว เทวตาโย อภิกฺกนฺตาย รตฺติยา อภิกฺกนฺตวณฺณา
เกวลกปฺปํ คิชฺฌกูฏํ โอภาเสตฺวา เยน ภควา เตนุปสงฺกมึสุ เป
เอกมนฺตํ อฏฺฐํสุ เอกมนฺตํ ฐิตา โข เอกา เทวตา ภควนฺตํ
เอตทโวจ วกฺกลิ ภนฺเต ภิกฺขุ วิโมกฺขาย เจเตตีติ อปรา
เทวตา ภควนฺตํ เอตทโวจ โส หิ นูน โส ภนฺเต สุวิมุตฺโต
วิมุจฺจิสฺสตีติ อิทมโวจุํ ตา เทวตาโย อิทํ วตฺวา ภควนฺตํ
อภิวาเทตฺวา ปทกฺขิณํ กตฺวา ตตฺเถวนฺตรธายึสุ
อถ โข ภควา ตสฺสา รตฺติยา อจฺจเยน ภิกฺขู อามนฺเตสิ
เอถ ตุเมฺห ภิกฺขเว เยน วกฺกลิ ภิกฺขุ เตนุปสงฺกมถ อุปสงฺกมิตฺวา
วกฺกลึ ภิกฺขุํ เอวํ วเทถ สุณาวุโส ตฺวํ วกฺกลิ ภควโต
วจนํ ทฺวินฺนํ เทวตานํ อิมํ อาวุโส รตฺตึ เทฺว เทวตาโย
อภิกฺกนฺตาย รตฺติยา อภิกฺกนฺตวณฺณา เกวลกปฺปํ คิชฺฌกูฏํ
โอภาเสตฺวา เยน ภควา เตนุปสงฺกมึสุ อุปสงฺกมิตฺวา ภควนฺตํ
อภิวาเทตฺวา เอกมนฺตํ อฏฺฐํสุ เอกมนฺตํ ฐิตา โข อาวุโส เอกา
เทวตา ภควนฺตํ เอตทโวจ วกฺกลิ ภนฺเต ภิกฺขุ วิโมกฺขาย
เจเตตีติ อปรา เทวตา ภควนฺตํ เอตทโวจ โส หิ นูน โส
ภนฺเต สุวิมุตฺโต วิมุจฺจิสฺสตีติ ภควา จ ตํ อาวุโส วกฺกลิ
เอวมาห มา ภายิ วกฺกลิ มา ภายิ วกฺกลิ อปาปกนฺเต
มรณํ ภวิสฺสติ อปาปิกา กาลกิริยาติ เอวํ ภนฺเตติ โข เต



ภิกฺขู ภควโต ปฏิสฺสุตฺวา เยนายสฺมา วกฺกลิ เตนุปสงฺกมึสุ อุปสงฺกมิตฺวา
อายสฺมนฺตํ วกฺกลึ เอตทโวจุํ สุณาวุโส วกฺกลิ ภควโต
วจนํ ทฺวินฺนญฺจ เทวตานนฺติ
อถ โข อายสฺมา วกฺกลิ อุปฏฺฐาเก อามนฺเตสิ เอถ
มํ อาวุโส มญฺจกา โอโรเปถ กถํ หิ นาม มาทิโส อุจฺเจ
อาสเน นิสีทิตฺวา ตสฺส ภควโต สาสนํ โสตพฺพํ มญฺเญยฺยาติ
เอวมาวุโสติ โข เต ภิกฺขู อายสฺมโต วกฺกลิสฺส ปฏิสฺสุตฺวา
อายสฺมนฺตํ วกฺกลึ มญฺจกา โอโรเปสุํ อิมํ อาวุโส รตฺตึ เทฺว
เทวตาโย อภิกฺกนฺตาย รตฺติยา เป เอกมนฺตํ อฏฺฐํสุ เอกมนฺตํ
ฐิตา โข อาวุโส เอกา เทวตา ภควนฺตํ เอตทโวจ วกฺกลิ
ภนฺเต ภิกฺขุ วิโมกฺขาย เจเตตีติ อปรา เทวตา ภควนฺตํ เอตทโวจ
โส หิ นูน โส ภนฺเต สุวิมุตฺโต วิมุจฺจิสฺสตีติ ภควา จ ตํ
อาวุโส วกฺกลิ เอวมาห มา ภายิ วกฺกลิ มา ภายิ วกฺกลิ
อปาปกนฺเต มรณํ ภวิสฺสติ อปาปิกา กาลกิริยาติ เตนหาวุโส
มม วจเนน ภควโต ปาเท สิรสา วนฺทถ วกฺกลิ ภนฺเต ภิกฺขุ
อาพาธิโก ทุกฺขิโต พาฬฺหคิลาโน โส ภควโต ปาเท สิรสา
วนฺทติ เอวญฺจ วเทติ รูปํ อนิจฺจํตาหํ ภนฺเต น กงฺขามิ
ยทนิจฺจํ ตํ ทุกฺขนฺติ น วิจิกิจฺฉามิ ยทนิจฺจํ ทุกฺขํ วิปริณามธมฺมํ
นตฺถิ เม ตตฺถ ฉนฺโท วา ราโค วา เปมํ วาติ น วิจิกิจฺฉามิ
เวทนา อนิจฺจาตาหํ ภนฺเต น กงฺขามิ ยทนิจฺจํ ตํ ทุกฺขนฺติ



น วิจิกิจฺฉามิ ยทนิจฺจํ ทุกฺขํ วิปริณามธมฺมํ นตฺถิ เม ตตฺถ
ฉนฺโท วา ราโค วา เปมํ วาติ น วิจิกิจฺฉามิ สญฺญา
อนิจฺจาตาหํ ภนฺเต น กงฺขามิ ยทนิจฺจํ ตํ ทุกฺขนฺติ น วิจิกิจฺฉามิ
ยทนิจฺจํ ทุกฺขํ วิปริณามธมฺมํ นตฺถิ เม ตตฺถ ฉนฺโท วา
ราโค วา เปมํ วาติ น วิจิกิจฺฉามิ สงฺขารา อนิจฺจาตาหํ
ภนฺเต น กงฺขามิ ยทนิจฺจํ ตํ ทุกฺขนฺติ น วิจิกิจฺฉามิ ยทนิจฺจํ
ทุกฺขํ วิปริณามธมฺมํ นตฺถิ เม ตตฺถ ฉนฺโท วา ราโค วา
เปมํ วาติ น วิจิกิจฺฉามิ วิญฺญาณํ อนิจฺจํตาหํ ภนฺเต น
กงฺขามิ ยทนิจฺจํ ตํ ทุกฺขนฺติ น วิจิกิจฺฉามิ ยทนิจฺจํ ทุกฺขํ
วิปริณามธมฺมํ นตฺถิ เม ตตฺถ ฉนฺโท วา ราโค วา เปมํ วาติ น
วิจิกิจฺฉามีติ เอวมาวุโสติ โข เต ภิกฺขู อายสฺมโต วกฺกลิสฺส
ปฏิสฺสุตฺวา ปกฺกมึสุ อถ โข อายสฺมา วกฺกลิ อจิรปกฺกนฺเตสุ
เตสุ ภิกฺขูสุ สตฺถํ อาหเรสิ
อถ โข เต ภิกฺขู เยน ภควา เตนุปสงฺกมึสุ อุปสงฺกมิตฺวา
เอกมนฺตํ นิสีทึสุ เอกมนฺตํ นิสินฺนา โข เต ภิกฺขู
ภควนฺตํ เอตทโวจุํ วกฺกลิ ภนฺเต ภิกฺขุ อาพาธิโก ทุกฺขิโต
พาฬฺหคิลาโน โส ภควโต ปาเท สิรสา วนฺทติ เอวญฺจ วเทติ
รูปํ อนิจฺจํตาหํ ภนฺเต น กงฺขามิ ยทนิจฺจํ ตํ ทุกฺขนฺติ น
วิจิกิจฺฉามิ ยทนิจฺจํ ทุกฺขํ วิปริณามธมฺมํ นตฺถิ เม ตตฺถ ฉนฺโท
วา ราโค วา เปมํ วาติ น วิจิกิจฺฉามิ เวทนา สญฺญา


สงฺขารา วิญฺญาณํ อนิจฺจํตาหํ ภนฺเต น กงฺขามิ ยทนิจฺจํ ตํ
ทุกฺขนฺติ น วิจิกิจฺฉามิ ยทนิจฺจํ ทุกฺขํ วิปริณามธมฺมํ นตฺถิ
เม ตตฺถ ฉนฺโท วา ราโค วา เปมํ วาติ น วิจิกิจฺฉามีติ
อถ โข ภควา ภิกฺขู อามนฺเตสิ อายาม ภิกฺขเว เยน
อิสิคิลิปสฺสํ กาฬสิลา เตนุปสงฺกมิสฺสาม ยตฺถ วกฺกลินา กุลปุตฺเตน
สตฺถํ อาหริตนฺติ เอวํ ภนฺเตติ โข เต ภิกฺขู ภควโต ปจฺจสฺโสสุํ
อถ โข ภควา สมฺพหุเลหิ ภิกฺขูหิ สทฺธึ เยน อิสิคิลิปสฺสํ กาฬลิลา
เตนุปสงฺกมิ อทฺทสา โข ภควา อายสฺมนฺตํ วกฺกลึ ทูรโตว
มญฺจเก วิวตฺตกฺขนฺธํ เสยฺยมานํ เตน โข ปน สมเยน ธูมายิตตฺตํ
ติมิรายิตตฺตํ คจฺฉเตว ปุริมทิสํ คจฺฉติ ปจฺฉิมทิสํ คจฺฉติ อุตฺตรทิสํ
คจฺฉติ ทกฺขิณทิสํ คจฺฉติ อุทฺธํทิสํ คจฺฉติ อโธทิสํ คจฺฉติ
อนุทิสํ อถ โข ภควา ภิกฺขู อามนฺเตสิ ปสฺสถ โน ตุเมฺห
ภิกฺขเว เอวํ ธูมายิตตฺตํ ติมิรายิตตฺตํ คจฺฉเตว ปุริมทิสํ เป
คจฺฉติ อนุทิสนฺติ เอวํ ภนฺเต เอโส โข ภิกฺขเว มาโร ปาปิมา
วกฺกลิสฺส กุลปุตฺตสฺส วิญฺญาณํ สมเนฺวสติ กตฺถ วกฺกลิสฺส
กุลปุตฺตสฺส วิญฺญาณํ ปติฏฺฐิตนฺติ อปฺปติฏฺฐิเตน จ ภิกฺขเว
วิญฺญาเณน วกฺกลิ กุลปุตฺโต ปรินิพฺพุโตติ
เอกํ สมยํ ภควา ราชคเห วิหรติ เวฬุวเน กลนฺทกนิวาเป
เตน โข ปน สมเยน อายสฺมา อสฺสชิ กสฺสปการาเม




วิหรติ อาพาธิโก ทุกฺขิโต พาฬฺหคิลาโน อถ โข อายสฺมา
อสฺสชิ อุปฏฺฐาเก อามนฺเตสิ เอถ ตุเมฺห อาวุโส เยน ภควา
เตนุปสงฺกมถ อุปสงฺกมิตฺวา มม วจเนน ภควโต ปาเท สิรสา
วนฺทถ อสฺสชิ ภนฺเต ภิกฺขุ อาพาธิโก ทุกฺขิโต พาฬฺหคิลาโน โส
ภควโต ปาเท สิรสา วนฺทตีติ เอวญฺจ วเทถ สาธุ กิร ภนฺเต
ภควา เยน อสฺสชิ ภิกฺขุ เตนุปสงฺกมตุ อนุกมฺปํ อุปาทายาติ
เอวมาวุโสติ โข เต ภิกฺขู อายสฺมโต อสฺสชิสฺส ปฏิสฺสุตฺวา เยน
ภควา เตนุปสงฺกมึสุ อุปสงฺกมิตฺวา ภควนฺตํ อภิวาเทตฺวา เอกมนฺตํ
นิสีทึสุ เอกมนฺตํ นิสินฺนา โข เต ภิกฺขู ภควนฺตํ เอตทโวจุํ
อสฺสชิ ภนฺเต ภิกฺขุ อาพาธิโก ทุกฺขิโต พาฬฺหคิลาโน โส ภควโต
ปาเท สิรสา วนฺทติ เอวญฺจ วเทติ สาธุ กิร ภนฺเต ภควา
เยน อสฺสชิ ภิกฺขุ เตนุปสงฺกมตุ อนุกมฺปํ อุปาทายาติ อธิวาเสสิ
ภควา ตุณฺหีภาเวน
อถ โข ภควา สายณฺหสมยํ ปฏิสลฺลานา วุฏฺฐิโต
เยนายสฺมา อสฺสชิ เตนุปสงฺกมิ อทฺทสา โข อายสฺมา อสฺสชิ
ภควนฺตํ ทูรโตว อาคจฺฉนฺตํ ทิสฺวาน มญฺจเก สมญฺโจปิ
อถ โข ภควา อายสฺมนฺตํ อสฺสชึ เอตทโวจ อลํ อสฺสชิ มา
ตฺวํ มญฺจเก สมญฺโจปิ สนฺตีมานิ อาสนานิ ปญฺญตฺตานิ ตตฺถาหํ
นิสีทิสฺสามีติ นิสีทิ ภควา ปญฺญตฺเต อาสเน นิสชฺช โข
ภควา อายสฺมนฺตํ อสฺสชึ เอตทโวจ กจฺจิ เต อสฺสชิ ขมนียํ




กจฺจิ ยาปนียํ เป ปฏิกฺกโม สานํ ปญฺญายติ โน อภิกฺกโมติ
น เม ภนฺเต ขมนียํ น ยาปนียํ เป อภิกฺกโม สานํ ปญฺญายติ
โน ปฏิกฺกโมติ กจฺจิ เต อสฺสชิ น กิญฺจิ กุกฺกุจฺจํ น โกจิ
วิปฺปฏิสาโรติ ตคฺฆ เม ภนฺเต อนปฺปกํ กุกฺกุจฺจํ อนปฺปโก
วิปฺปฏิสาโรติ กจฺจิ ปน ตํ อสฺสชิ อตฺตา สีลโต น อุปวทตีติ
น โข มํ ภนฺเต อตฺตา สีลโต อุปวทตีติ โน เจ กิร ตํ
อสฺสชิ อตฺตา สีลโต อุปวทติ อถ กิญฺจ เต กุกฺกุจฺจํ โก
จ วิปฺปฏิสาโรติ ปุพฺเพ ขฺวาหํ ภนฺเต เคลญฺเญ ปสฺสมฺเภตฺวา
กายสงฺขาเร วิหรามิ โสหํ สมาธึ น ปฏิลภามิ ตสฺส มยฺหํ ภนฺเต
ตํ สมาธึ อปฺปฏิลภโต เอวํ โหติ โน จ ขฺวาหํ ปริหายามีติ เย
เต อสฺสชิ สมณพฺราหฺมณา สมาธิสารกา สมาธิสามญฺญา เตสนฺตํ
สมาธึ อปฺปฏิลภตํ เอวํ โหติ โน จสฺสุ มยํ ปริหายามาติ
ตํ กึ มญฺญสิ อสฺสชิ รูปํ นิจฺจํ วา อนิจฺจํ วาติ อนิจฺจํ
ภนฺเต เป วิญฺญาณํ นิจฺจํ วา อนิจฺจํ วาติ อนิจฺจํ ภนฺเต
ตสฺมา ติห เป เอวํ ปสฺสํ เป นาปรํ อิตฺถตฺตายาติ
ปชานาติ โส สุขญฺเจ เวทนํ เวทยติ สา อนิจฺจาติ ปชานาติ
อนชฺโฌสิตาติ ปชานาติ อนภินนฺทิตาติ ปชานาติ ทุกฺขญฺเจ
เวทนํ เวทยติ สา อนิจฺจาติ ปชานาติ อนชฺโฌสิตาติ ปชานาติ
อนภินนฺทิตาติ ปชานาติ อทุกฺขมสุขญฺเจ เวทนํ เวทยติ สา
อนิจฺจาติ เป อนภินนฺทิตาติ ปชานาติ โส สุขญฺเจ เวทนํ





เวทยติ วิสญฺญุตฺโต นํ เวทยติ ทุกฺขญฺเจ เวทนํ เวทยติ วิสญฺญุตฺโต
นํ เวทยติ อทุกฺขมสุขญฺเจ เวทนํ เวทยติ วิสญฺญุตฺโต นํ
เวทยติ สา อนิจฺจาติ ปชานาติ เป อนภินนฺทิตาติ ปชานาติ
โส กายปริยนฺติกญฺเจ เวทนํ เวทยมาโน กายปริยนฺติกํ เวทนํ
เวทยามีติ ปชานาติ ชีวิตปริยนฺติกญฺเจ เวทนํ เวทยมาโน ชีวิตปริยนฺติกํ
เวทนํ เวทยามีติ ปชานาติ กายสฺส เภทา อุทฺธํ ชีวิตปริยาทานา
อิเธว สพฺพเวทยิตานิ อนภินนฺทิตานิ สีติภวิสฺสนฺตีติ
ปชานาติ
เสยฺยถาปิ อสฺสชิ เตลญฺจ ปฏิจฺจ วฏฺฏิญฺจ ปฏิจฺจ
เตลปฺปทีโป ฌาเยยฺย ตสฺเสว เตลสฺส จ วฏฺฏิยา จ ปริยาทานา
อนาหาโร นิพฺพาเยยฺย เอวเมว โข อสฺสชิ ภิกฺขุ กายปริยนฺติกํ
เวทนํ เวทยมาโน กายปริยนฺติกํ เวทนํ เวทยามีติ ปชานาติ ชีวิตปริยนฺติกํ
เวทนํ เวทยมาโน ชีวิตปริยนฺติกํ เวทนํ เวทยามีติ
ปชานาติ กายสฺส เภทา อุทฺธํ ชีวิตปริยาทานา อิเธว สพฺพเวทยิตานิ
อนภินนฺทิตานิ สีติภวิสฺสนฺตีติ ปชานาตีติ
เอกํ สมยํ สมฺพหุลา เถรา ภิกฺขู โกสมฺพิยํ วิหรนฺติ
โฆสิตาราเม เตน โข ปน สมเยน อายสฺมา เขมโก พทริการาเม
วิหรติ อาพาธิโก ทุกฺขิโต พาฬฺหคิลาโน อถ โข เถรา ภิกฺขู
สายณฺหสมยํ ปฏิสลฺลานา วุฏฺฐิตา อายสฺมนฺตํ ทาสกํ อามนฺเตสุํ
เอหิ ตฺวํ อาวุโส ทาสก เยน เขมโก ภิกฺขุ เตนุปสงฺกม



อุปสงฺกมิตฺวา เขมกํ ภิกฺขุํ เอวํ วเทหิ เถรา ตํ อาวุโส เขมก
เอวมาหํสุ กจฺจิ เต อาวุโส ขมนียํ กจฺจิ ยาปนียํ กจฺจิ ทุกฺขา
เวทนา ปฏิกฺกมนฺติ โน อภิกฺกมนฺติ ปฏิกฺกโม สานํ ปญฺญายติ
โน อภิกฺกโมติ เอวมาวุโสติ โข อายสฺมา ทาสโก เถรานํ
ภิกฺขูนํ ปฏิสฺสุตฺวา เยนายสฺมา เขมโก เตนุปสงฺกมิ อุปสงฺกมิตฺวา
อายสฺมนฺตํ เขมกํ เอตทโวจ เถรา ตํ อาวุโส เขมก เอวมาหํสุ
กจฺจิ เต อาวุโส ขมนียํ กจฺจิ ยาปนียํ กจฺจิ ทุกฺขา
เวทนา ปฏิกฺกมนฺติ โน อภิกฺกมนฺติ ปฏิกฺกโม สานํ ปญฺญายติ
โน อภิกฺกโมติ น เม อาวุโส ขมนียํ น ยาปนียํ พาฬฺหา
เม ทุกฺขา เวทนา อภิกฺกมนฺติ โน ปฏิกฺกมนฺติ อภิกฺกโม สานํ
ปญฺญายติ โน ปฏิกฺกโมติ
อถ โข อายสฺมา ทาสโก เยน เถรา ภิกฺขู เตนุปสงฺกมิ
อุปสงฺกมิตฺวา เถเร ภิกฺขู เอตทโวจ เขมโก อาวุโส ภิกฺขุ
เอวมาห น เม อาวุโส ขมนียํ น ยาปนียํ พาฬฺหา เม ทุกฺขา
เวทนา อภิกฺกมนฺติ โน ปฏิกฺกมนฺติ อภิกฺกโม สานํ ปญฺญายติ โนฏ
ปฏิกฺกโมติ เอหิ ตฺวํ อาวุโส ทาสก เยน เขมโก ภิกฺขุ เตนุปสงฺกม
อุปสงฺกมิตฺวา เขมกํ ภิกฺขุํ เอวํ วเทหิ เถรา ตํ อาวุโส
เขมก เอวมาหํสุ ปญฺจิเม อาวุโส อุปาทานกฺขนฺธา วุตฺตา ภควตา
เสยฺยถีทํ รูปูปาทานกฺขนฺโธ เวทนูปาทานกฺขนฺโธ
สญฺญูปาทานกฺขนฺโธ สงฺขารูปาทานกฺขนฺโธ วิญฺญาณูปาทานกฺขนฺโธ อิเมสุ


อายสฺมา เขมโก ปญฺจสุ อุปาทานกฺขนฺเธสุ กิญฺจิ อตฺตํ วา อตฺตนิยํ
วา สมนุปสฺสตีติ เอวมาวุโสติ โข อายสฺมา ทาสโก เถรานํ
ภิกฺขูนํ ปฏิสฺสุตฺวา เยนายสฺมา เขมโก เตนุปสงฺกมิ เป เถรา
ตํ อาวุโส เขมก เอวมาหํสุ ปญฺจิเม อาวุโส อุปาทานกฺขนฺธา
วุตฺตา ภควตา เสยฺยถีทํ รูปูปาทานกฺขนฺโธ เป
วิญฺญาณูปาทานกฺขนฺโธ อิเมสุ อายสฺมา เขมโก ปญฺจสุ อุปาทานกฺขนฺเธสุ
กิญฺจิ อตฺตํ วา อตฺตนิยํ วา สมนุปสฺสตีติ ปญฺจิเม อาวุโส
อุปาทานกฺขนฺธา วุตฺตา ภควตา เสยฺยถีทํ รูปูปาทานกฺขนฺโธ
เป วิญฺญาณูปาทานกฺขนฺโธ อิเมสุ ขฺวาหํ อาวุโส ปญฺจสุ
อุปาทานกฺขนฺเธสุ น กิญฺจิ อตฺตํ วา อตฺตนิยํ วา สมนุปสฺสามีติ
อถ โข อายสฺมา ทาสโก เยน เถรา ภิกฺขู
เตนุปสงฺกมิ อุปสงฺกมิตฺวา เถเร ภิกฺขู เอตทโวจ เขมโก อาวุโส
ภิกฺขุ เอวมาห ปญฺจิเม อุปาทานกฺขนฺธา วุตฺตา ภควตา
เสยฺยถีทํ รูปูปาทานกฺขนฺโธ เป วิญฺญาณูปาทานกฺขนฺโธ
อิเมสุ ขฺวาหํ อาวุโส ปญฺจสุ อุปาทานกฺขนฺเธสุ น กิญฺจิ อตฺตํ
วา อตฺตนิยํ วา สมนุปสฺสามีติ เอหิ ตฺวํ อาวุโส ทาสก
เยน เขมโก ภิกฺขุ เตนุปสงฺกม อุปสงฺกมิตฺวา เขมกํ ภิกฺขุํ เอวํ
วเทหิ เถรา ตํ อาวุโส เขมก เอวมาหํสุ ปญฺจิเม อาวุโส
อุปาทานกฺขนฺธา วุตฺตา ภควตา เสยฺยถีทํ รูปูปาทานกฺขนฺโธ
เป วิญฺญาณูปาทานกฺขนฺโธ โน เจ กิรายสฺมา เขมโก อิเมสุ



ปญฺจสุ อุปาทานกฺขนฺเธสุ กิญฺจิ อตฺตํ วา อตฺตนิยํ วา สมนุปสฺสติ
เตนหายสฺมา เขมโก อรหํ ขีณาสโวติ เอวมาวุโสติ
โข อายสฺมา ทาสโก เถรานํ ภิกฺขูนํ ปฏิสฺสุตฺวา เยนายสฺมา
เขมโก เป เถรา ตํ อาวุโส เขมก เอวมาหํสุ ปญฺจิเม
อาวุโส อุปาทานกฺขนฺธา วุตฺตา ภควตา เสยฺยถีทํ
รูปูปาทานกฺขนฺโธ เป วิญฺญาณูปาทานกฺขนฺโธ โน เจ กิรายสฺมา
เขมโก อิเมสุ ปญฺจสุ อุปาทานกฺขนฺเธสุ กิญฺจิ อตฺตํ วา อตฺตนิยํ
วา สมนุปสฺสติ เตนหายสฺมา เขมโก อรหํ ขีณาสโวติ
ปญฺจิเม อาวุโส อุปาทานกฺขนฺธา วุตฺตา ภควตา เสยฺยถีทํ
รูปูปาทานกฺขนฺโธ เป วิญฺญาณูปาทานกฺขนฺโธ อิเมสุ ขฺวาหํ
อาวุโส ปญฺจสุ อุปาทานกฺขนฺเธสุ น กิญฺจิ อตฺตํ วา อตฺตนิยํ
วา สมนุปสฺสามิ น จมฺหิ อรหํ ขีณาสโว อปิจ เม อาวุโส
ปญฺจสุ อุปาทานกฺขนฺเธสุ อสฺมีติ อธิคตํ อยมหมสฺมีติ จ น
สมนุปสฺสามีติ
อถ โข อายสฺมา ทาสโก เยน เถรา ภิกฺขู
เตนุปสงฺกมิ อุปสงฺกมิตฺวา เถเร ภิกฺขู เอตทโวจ เขมโก อาวุโส
ภิกฺขุ เอวมาห ปญฺจิเม อาวุโส อุปาทานกฺขนฺธา วุตฺตา ภควตา
เสยฺยถีทํ รูปูปาทานกฺขนฺโธ เป วิญฺญาณูปาทานกฺขนฺโธ
อิเมสุ ขฺวาหํ อาวุโส ปญฺจสุ อุปาทานกฺขนฺเธสุ น กิญฺจิ อตฺตํ
วา อตฺตนิยํ วา สมนุปสฺสามิ น จมฺหิ อรหํ ขีณาสโว อปิจ



เม อาวุโส ปญฺจสุ อุปาทานกฺขนฺเธสุ อสฺมีติ อธิคตํ อยมหมสฺมีติ
จ น สมนุปสฺสามีติ เอหิ ตฺวํ อาวุโส ทาสก เยน
เขมโก ภิกฺขุ เตนุปสงฺกม อุปสงฺกมิตฺวา เขมกํ ภิกฺขุํ เอวํ
วเทหิ เถรา ตํ อาวุโส เขมก เอวมาหํสุ ยเมตํ อาวุโส
เขมก อสฺมีติ วเทสิ กิเมตํ อสฺมีติ วเทสิ รูปํ อสฺมีติ
วเทสิ อญฺญตฺร รูปา อสฺมีติ วเทสิ เวทนํ สญฺญํ
สงฺขาเร วิญฺญาณํ อสฺมีติ วเทสิ เป อญฺญตฺร วิญฺญาณา
อสฺมีติ วเทสิ ยเมตํ อาวุโส เขมก อสฺมีติ วเทสิ กิเมตํ
อสฺมีติ วเทสีติ เอวมาวุโสติ โข อายสฺมา ทาสโก เถรานํ
ภิกฺขูนํ ปฏิสฺสุตฺวา เยนายสฺมา เขมโก เตนุปสงฺกมิ อุปสงฺกมิตฺวา
อายสฺมนฺตํ เขมกํ เอตทโวจ เถรา ตํ อาวุโส เขมก เอวมาหํสุ
ยเมตํ อาวุโส เขมก อสฺมีติ วเทสิ กิเมตํ อสฺมีติ วเทสิ รูปํ
อสฺมีติ วเทสิ อญฺญตฺร รูปา อสฺมีติ วเทสิ เวทนํ สญฺญํ
สงฺขาเร วิญฺญาณํ อสฺมีติ วเทสิ อญฺญตฺร วิญฺญาณา อสฺมีติ
วเทสิ ยเมตํ อาวุโส เขมก อสฺมีติ วเทสิ กิเมตํ อสฺมีติ
วเทสีติ อลํ อาวุโส ทาสก กึ อิมาย สนฺธาวนิกาย
อาหราวุโส ทณฺฑํ อหเมว เยน เถรา ภิกฺขู เตนุปสงฺกมิสฺสามีติ
อถ โข อายสฺมา เขมโก ทณฺฑโมลมฺภ เยน เถรา
ภิกฺขู เตนุปสงฺกมิ อุปสงฺกมิตฺวา เถเรหิ ภิกฺขูหิ สทฺธึ สมฺโมทิ



สมฺโมทนียํ กถํ สาราณียํ วีติสาเรตฺวา เอกมนฺตํ นิสีทิ
เอกมนฺตํ นิสินฺนํ โข อายสฺมนฺตํ เขมกํ เถรา ภิกฺขู เอตทโวจุํ
ยเมตํ อาวุโส เขมก อสฺมีติ วเทสิ กิเมตํ อสฺมีติ วเทสิ
รูปํ อสฺมีติ วเทสิ อญฺญตฺร รูปา อสฺมีติ วเทสิ เวทนํ
สญฺญํ สงฺขาเร วิญฺญาณํ อสฺมีติ วเทสิ อญฺญตฺร
วิญฺญาณา อสฺมีติ วเทสิ ยเมตํ อาวุโส เขมก อสฺมีติ
วเทสิ กิเมตํ อสฺมีติ วเทสีติ น ขฺวาหํ อาวุโส รูปํ
อสฺมีติ วทามิ นปิ อญฺญตฺร รูปา อสฺมีติ วทามิ น
เวทนํ น สญฺญํ น สงฺขาเร น วิญฺญาณํ อสฺมีติ
วทามิ นปิ อญฺญตฺร วิญฺญาณา อสฺมีติ วทามิ อปิจ เม
อาวุโส ปญฺจสุ อุปาทานกฺขนฺเธสุ อสฺมีติ อธิคตํ อยมหมสฺมีติ
น จ สมนุปสฺสามิ เสยฺยถาปิ อาวุโส อุปฺปลสฺส วา ปทุมสฺส
วา ปุณฺฑรีกสฺส วา คนฺโธ โย นุ โข เอวํ วเทยฺย ปตฺตสฺส
คนฺโธติ วา วณฺณสฺส คนฺโธติ วา กิญฺชกฺขสฺส คนฺโธติ วา
สมฺมา นุ โข โส วทมาโน วเทยฺยาติ โน เหตํ อาวุโส
ยถากถํ ปนาวุโส สมฺมา พฺยากรมาโน พฺยากเรยฺยาติ ปุปฺผสฺส
คนฺโธติ โข อาวุโส สมฺมา พฺยากรมาโน พฺยากเรยฺยาติ
เอวเมว ขฺวาหํ อาวุโส น รูปํ อสฺมีติ วทามิ นปิ อญฺญตฺร
รูปา อสฺมีติ วทามิ น เวทนํ น สญฺญํ น สงฺขาเร



น วิญฺญาณํ อสฺมีติ วทามิ นปิ อญฺญตฺร วิญฺญาณา อสฺมีติ
วทามิ อปิจ เม อาวุโส ปญฺจสุ อุปาทานกฺขนฺเธสุ อสฺมีติ
อธิคตํ อยมหมสฺมีติ น จ สมนุปสฺสามิ กิญฺจาปิ อาวุโส
อริยสาวกสฺส ปญฺโจรมฺภาคิยานิ สญฺโญชนานิ ปหีนานิ ภวนฺติ
อถ ขฺวสฺส โหติ เยว ปญฺจสุ อุปาทานกฺขนฺเธสุ อนุสหคโต
อสฺมีติ มาโน อสฺมีติ ฉนฺโท อสฺมีติ อนุสโย อสมูหโต
โส อปเรน สมเยน ปญฺจสุ อุปาทานกฺขนฺเธสุ อุทยพฺพยานุปสฺสี
วิหรติ อิติ รูปํ อิติ รูปสฺส สมุทโย อิติ รูปสฺส อตฺถงฺคโม
อิติ เวทนา อิติ สญฺญา อิติ สงฺขารา อิติ วิญฺญาณํ
อิติ วิญฺญาณสฺส สมุทโย อิติ วิญฺญาณสฺส อตฺถงฺคโมติ
ตสฺสิเมสุ ปญฺจสุ อุปาทานกฺขนฺเธสุ อุทยพฺพยานุปสฺสิโน วิหรโต
โยปิสฺส โหติ ปญฺจสุ อุปาทานกฺขนฺเธสุ อนุสหคโต อสฺมีติ มาโน
อสฺมีติ ฉนฺโท อสฺมีติ อนุสโย อสมูหโต โสปิ สมุคฺฆาตํ
คจฺฉติ เสยฺยถาปิ อาวุโส วตฺถํ สงฺกิลิฏฺฐํ มลคฺคหิตํ ตเมนํ
สามิกา รชกสฺส อนุปฺปทชฺชช ตเมนํ รชโก อูเส วา ขาเร
วา โคมเย วา สํมทฺทิตฺวา อจฺเฉ อุทเก วิกฺขาเลติ กิญฺจาปิ
ตํ โหติ วตฺถํ ปริสุทฺธํ ปริโยทาตํ อถ ขฺวสฺส โหติ โย
จ อนุสหคโต อูสคนฺโธ วา ขารคนฺโธ วา โคมยคนฺโธ วา
อสมูหโต ตเมนํ รชโก สามิกานํ เทติ ตเมนํ สามิกา คนฺธปริภาวิเต
กรณฺฑเก นิกฺขิปนฺติ โยปิสฺส โหติ อนุสหคโต อูสคนฺโธ



วา ขารคนฺโธ วา โคมยคนฺโธ วา อสมูหโต โสปิ
สมุคฺฆาตํ คจฺฉติ เอวเมว โข อาวุโส กิญฺจาปิ อริยสาวกสฺส
ปญฺโจรมฺภาคิยานิ สญฺโญชนานิ ปหีนานิ ภวนฺติ อถ ขฺวสฺส
โหติเยว ปญฺจสุ อุปทานกฺขนฺเธสุ อนุสหคโต อสฺมีติ มาโน
อสฺมีติ ฉนฺโท อสฺมีติ อนุสโย อสมูหโต โส อปเรน สมเยน
ปญฺจสุ อุปาทานกฺขนฺเธสุ อุทยพฺพยานุปสฺสี วิหรติ อิติ รูปํ
อิติ รูปสฺส สมุทโย อิติ รูปสฺส อตฺถงฺคโม อิติ เวทนา
อิติ สญฺญา อิติ สงฺขารา อิติ วิญฺญาณํ อิติ วิญฺญาณสฺส
สมุทโย อิติ วิญฺญาณสฺส อตฺถงฺคโมติ ตสฺสิเมสุ ปญฺจสุ
อุปาทานกฺขนฺเธสุ อุทยพฺพยานุปสฺสิโน วิหรโต โยปิสฺส โหติ
ปญฺจสุ อุปาทานกฺขนฺเธสุ อนุสหคโต อสฺมีติ มาโน อสฺมีติ
ฉนฺโท อสฺมีติ อนุสโย อสมูหโต โสปิ สมุคฺฆาตํ คจฺฉตีติ
เอวํ วุตฺเต เถรา ภิกฺขู อายสฺมนฺตํ เขมกํ เอตทโวจุํ
น โข มยํ อายสฺมนฺตํ เขมกํ วิเหสาเปกฺขา อปุจฺฉิมฺหา อปิ
จายสฺมา เขมโก ปโหติ ตสฺส ภควโต สาสนํ วิตฺถาเรน อาจิกฺขิตุํ
เทเสตุํ ปญฺญเปตุํ ปฏฺฐเปตุํ วิวริตุํ วิภชิตุํ อุตฺตานีกาตุํ ยทิทํ
อายสฺมตา เขมเกน ตสฺส ภควโต สาสนํ วิตฺถาเรน อาจิกฺขิตํ
เทสิตํ ปญฺญปิตํ ปฏฺฐปิตํ วิวริตํ วิภชิตํ อุตฺตานีกตนฺติ
อิทมโวจ อายสฺมา เขมโก อตฺตมนา เถรา ภิกฺขู
อายสฺมโต เขมกสฺส ภาสิตํ อภินนฺทุํ อิมสฺมิญฺจ ปน




เวยฺยากรณสฺมึ ภญฺญมาเน สฏฺฐีมตฺตานํ เถรานํ ภิกฺขูนํ อนุปาทาย
อาสเวหิ จิตฺตานิ วิมุจฺจึสุ อายสฺมโต จ เขมกสฺสาติ
เอกํ สมยํ สมฺพหุลา เถรา ภิกฺขู พาราณสิยํ วิหรนฺติ
อิสิปตเน มิคทาเย อถ โข อายสฺมา ฉนฺโน สายณฺหสมยํ
ปฏิสลฺลานา วุฏฺฐิโต อปาปุรณํ อาทาย วิหาเรน วิหารํ อุปสงฺกมิตฺวา
เถเร ภิกฺขู เอตทโวจ โอวทนฺตุ มํ อายสฺมนฺโต เถรา
อนุสาสนฺตุ มํ อายสฺมนฺโต เถรา กโรนฺตุ เม อายสฺมนฺโต เถรา
ธมฺมึ กถํ ยถาหํ ธมฺมํ ปสฺเสยฺยนฺติ
เอวํ วุตฺเต เถรา ภิกฺขู อายสฺมนฺตํ ฉนฺนํ เอตทโวจุํ
รูปํ โข อาวุโส ฉนฺน อนิจฺจํ เวทนา อนิจฺจา สญฺญา อนิจฺจา
สงฺขารา อนิจฺจา วิญฺญาณํ อนิจฺจํ รูปํ อนตฺตา เวทนา
สญฺญา สงฺขารา วิญฺญาณํ อนตฺตา สพฺเพ สงฺขารา
อนิจฺจา สพฺเพ ธมฺมา อนตฺตาติ อถ โข อายสฺมโต ฉนฺนสฺส
เอตทโหสิ มยฺหํปิ โข เอวํ โหติ รูปํ อนิจฺจํ เวทนา
สญฺญา สงฺขารา วิญฺญาณํ อนิจฺจํ รูปํ อนตฺตา เวทนา
สญฺญา สงฺขารา วิญฺญาณํ อนตฺตา สพฺเพ สงฺขารา อนิจฺจา
สพฺเพ ธมฺมา อนตฺตาติ อถ จ ปน เม สพฺพสงฺขารสมเถ
สพฺพูปธิปฏินิสฺสคฺเค ตณฺหกฺขเย วิราเค นิโรเธ นิพฺพาเน จิตฺตํ
น ปกฺขนฺทติ น ปสีทติ น สนฺติฏฺฐติ น วิมุจฺจติ ปริตสฺสนาอุปาทานํ
อุปฺปชฺชติ ปจฺจุทาวตฺตติ มานสํ อถ โกจรหิ เม




อตฺตาติ น โข ปเนตํ ธมฺมํ ปสฺสโต โหติ โก นุ โข เม
ตถา ธมฺมํ เทเสยฺย ยถาหํ ธมฺมํ ปสฺเสยฺยนฺติ
อถ โข อายสฺมโต ฉนฺนสฺส เอตทโหสิ อยํ โข
อายสฺมา อานนฺโท โกสมฺพิยํ วิหรติ โฆสิตาราเม สตฺถุ เจว
สํวณฺณิโต สมฺภาวิโต จ วิญฺญูนํ สพฺรหฺมจารีนํ ปโหติ จ เม
อายสฺมา อานนฺโท ตถา ธมฺมํ เทเสตุํ ยถาหํ ธมฺมํ ปสฺเสยฺยํ
อตฺถิ จ เม อายสฺมนฺเต อานนฺเท ตาวติกา วิสฺสฏฺฐิ ยนฺนูนาหํ
เยนายสฺมา อานนฺโท เตนุปสงฺกเมยฺยนฺติ อถ โข อายสฺมา ฉนฺโน
เสนาสนํ สํสาเมตฺวา ปตฺตจีวรมาทาย เยน โกสมฺพี โฆสิตาราโม
เยนายสฺมา อานนฺโท เตนุปสงฺกมิ อุปสงฺกมิตฺวา อายสฺมตา
อานนฺเทน สทฺธึ สมฺโมทิ สมฺโมทนียํ กถํ สาราณียํ วีติสาเรตฺวา
เอกมนฺตํ นิสีทิ เอกมนฺตํ นิสินฺโน โข อายสฺมา ฉนฺโน อายสฺมนฺตํ
อานนฺทํ เอตทโวจ เอกมิทาหํ อาวุโส อานนฺท สมยํ พาราณสิยํ
วิหรามิ อิสิปตเน มิคทาเย อถ ขฺวาหํ อาวุโส สายณฺหสมยํ
ปฏิสลฺลานา วุฏฺฐิโต อปาปุรณํ อาทาย วิหาเรน วิหารํ อุปสงฺกมิตฺวา
เถเร ภิกฺขู เอตทโวจํ โอวทนฺตุ มํ อายสฺมนฺโต เถรา
อนุสาสนฺตุ มํ อายสฺมนฺโต เถรา กโรนฺตุ เม อายสฺมนฺโต เถรา
ธมฺมึ กถํ ยถาหํ ธมฺมํ ปสฺเสยฺยนฺติ เอวํ วุตฺเต มํ อาวุโส
เถรา ภิกฺขู เอตทโวจุํ รูปํ โข อาวุโส ฉนฺน อนิจฺจํ เวทนา
สญฺญา สงฺขารา วิญฺญาณํ อนิจฺจํ รูปํ อนตฺตา เป



วิญฺญาณํ อนตฺตา สพฺเพ สงฺขารา อนิจฺจา สพฺเพ ธมฺมา
อนตฺตาติ ตสฺส มยฺหํ อาวุโส เอตทโหสิ มยฺหํปิ โข เอวํ
โหติ รูปํ อนิจฺจํ เป วิญฺญาณํ อนิจฺจํ รูปํ อนตฺตา
เวทนา สญฺญา สงฺขารา วิญฺญาณํ อนตฺตา สพฺเพ
สงฺขารา อนิจฺจา สพฺเพ ธมฺมา อนตฺตาติ อถ จ ปน เม
สพฺพสงฺขารสมเถ สพฺพูปธิปฏินิสฺสคฺเค ตณฺหกฺขเย วิราเค นิโรเธ
นิพฺพาเน จิตฺตํ น ปกฺขนฺทติ น ปสีทติ น สนฺติฏฺฐติ น วิมุจฺจติ
ปริตสฺสนาอุปาทานํ อุปฺปชฺชติ ปจฺจุทาวตฺตติ มานสํ อถ โกจรหิ
เม อตฺตาติ น โข ปเนตํ ธมฺมํ ปสฺสโต โหติ โก นุ โข เม
ตถา ธมฺมํ เทเสยฺย ยถาหํ ธมฺมํ ปสฺเสยฺยนฺติ ตสฺส มยฺหํ อาวุโส
เอตทโหสิ อยํ โข อายสฺมา อานนฺโท โกสมฺพิยํ วิหรติ
โฆสิตาราเม สตฺถุ เจว สํวณฺณิโต สมฺภาวิโต จ วิญฺญูนํ สพฺรหฺมจารีนํ
ปโหติ จ เม อายสฺมา อานนฺโท ตถา ธมฺมํ เทเสตุํ ยถาหํ
ธมฺมํ ปสฺเสยฺยํ อตฺถิ จ อายสฺมนฺเต อานนฺเท ตาวติกา วิสฺสฏฺฐิ
ยนฺนูนาหํ เยนายสฺมา อานนฺโท เตนุปสงฺกเมยฺยนฺติ โอวทตุ มํ
อายสฺมา อานนฺโท อนุสาสตุ มํ อายสฺมา อานนฺโท กโรตุ เม
อายสฺมา อานนฺโท ธมฺมึ กถํ ยถาหํ ธมฺมํ ปสฺเสยฺยนฺติ
เอตฺตเกนปิ มยํ อายสฺมโต ฉนฺนสฺส อตฺตมนา อภิรทฺธา
ตํ อายสฺมา ฉนฺโน อาวิอกาสิสิ ขีลํ ปภินฺทิ โอทหาวุโส



ฉนฺน โสตํ ภพฺโพสิ ธมฺมํ วิญฺญาตุนฺติ อถ โข อายสฺมโต
ฉนฺนสฺส ตาวตเกเนว อุฬารํ ปีติปา โมชฺชํ อุปฺปชฺชิ ภพฺโพ กิรสฺมิ
ธมฺมํ วิญฺญาตุนฺติ สมฺมุขา เมตํ อาวุโส ฉนฺน ภควโต สุตํ
สมฺมุขา ปฏิคฺคหิตํ กจฺจานโคตฺตํ ภิกฺขุํ โอวทนฺตสฺส ทฺวยนิสฺสิโต
ขฺวายํ กจฺจาน โลโก เยภุยฺเยน อตฺถิตญฺเจว นตฺถิตญฺจ
โลกสมุทยํ โข กจฺจาน ยถาภูตํ สมฺมปฺปญฺญาย ปสฺสโต ยา โลเก
นตฺถิตา สา น โหติ โลกนิโรธํ โข กจฺจาน ยถาภูตํ สมฺมปฺปญฺญาย
ปสฺสโต ยา โลเก อตฺถิตา สา น โหติ อุปายุปาทานาภินิเวสวินิพนฺโธ
ขฺวายํ กจฺจาน โลโก เยภุยฺเยน ตสฺส
อุปายุปาทานํ เจตโส อธิฏฺฐานาภินิเวสานุสยํ น อุเปติ น อุปาทิยติ
น อธิฏฺฐาติ อตฺตา เมติ ทุกฺขเมว อุปฺปชฺชมานํ อุปฺปชฺชติ
ทุกฺขํ นิรุชฺฌมานํ นิรุชฺฌตีติ น กงฺขติ น วิจิกิจฺฉติ อปรปฺปจฺจยา
ญาณเมวสฺส เอตฺถ โหติ เอตฺตาวตา โข กจฺจาน
สมฺมาทิฏฺฐิ โหติ สพฺพมตฺถีติ โข กจฺจาน อยเมโก อนฺโต
สพฺพํ นตฺถีติ อยํ ทุติโย อนฺโต เอเต เต กจฺจาน อุโภ อนฺเต
อนุปคมฺม มชฺเฌน ตถาคโต ธมฺมํ เทเสติ อวิชฺชาปจฺจยา สงฺขารา
สงฺขารปจฺจยา วิญฺญาณํ เป เอวเมตสฺส เกวลสฺส ทุกฺขกฺขนฺธสฺส
สมุทโย โหติ อวิชฺชาย เตฺวว อเสสวิราคนิโรธา สงฺขารนิโรโธ
เป เอวเมตสฺส เกวลสฺส ทุกฺขกฺขนฺธสฺส นิโรโธ โหตีติ
เอวเมตํ อาวุโส อานนฺท โหติ เยสํ อายสฺมนฺตานํ ตาทิสา สพฺรหฺมจารโย



อนุกมฺปกา อตฺถกามา โอวาทกา อนุสาสกา อิทญฺจ ปน
เม อายสฺมโต อานนฺทสฺส ธมฺมเทสนํ สุตฺวา ธมฺโม อภิสมิโตติ
สาวตฺถี อถ โข อายสฺมา ราหุโล เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข อายสฺมา ราหุโล ภควนฺตํ เอตทโวจ กถนฺนุ
โข ภนฺเต ชานโต กถํ ปสฺสโต อิมสฺมิญฺจ สวิญฺญาณเก กาเย
พหิทฺธา จ สพฺพนิมิตฺเตสุ อหงฺการมมงฺการมานานุสยา น โหนฺตีติ
ยงฺกิญฺจิ ราหุล รูปํ อตีตานาคตปจฺจุปฺปนฺนํ อชฺฌตฺตํ วา พหิทฺธา
วา โอฬาริกํ วา สุขุมํ วา หีนํ วา ปณีตํ วา ยํ ทูเร สนฺติเก วา
สพฺพํ รูปํ เนตํ มม เนโสหมสฺมิ น เมโส อตฺตาติ เอวเมตํ
ยถาภูตํ สมฺมปฺปญฺญาย ปสฺสติ ยา กาจิ เวทนา ยา กาจิ
สญฺญา เย เกจิ สงฺขารา ยงฺกิญฺจิ วิญฺญาณํ อตีตานาคตปจฺจุปฺปนฺนํ
อชฺฌตฺตํ วา พหิทฺธา วา เป สพฺพํ วิญฺญาณํ
เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย ปสฺสติ เอวํ โข ราหุล ชานโต เอวํ ปสฺสโต
อิมสฺมิญฺจ สวิญฺญาณเก กาเย พหิทฺธา จ สพฺพนิมิตฺเตสุ
อหงฺการมมงฺการมานานุสยา น โหนฺตีติ
สาวตฺถี อาราเม เอกมนฺตํ นิสินฺโน โข อายสฺมา
ราหุโล ภควนฺตํ เอตทโวจ กถํ นุ โข ภนฺเต ชานโต กถํ
ปสฺสโต อิมสฺมิญฺจ สวิญฺญาณเก กาเย พหิทฺธา จ สพฺพนิมิตฺเตสุ



อหงฺการมมงฺการมานาปคตํ มานสํ โหติ วิธา สมติกฺกนฺตํ สนฺตํ
สุวิมุตฺตนฺติ ยงฺกิญฺจิ ราหุล รูปํ อตีตานาคตปจฺจุปฺปนฺนํ อชฺฌตฺตํ
วา พหิทฺธา วา โอฬาริกํ วา เป ยํ ทูเร สนฺติเก วา สพฺพํ
รูปํ เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย ทิสฺวา อนุปาทา วิมุตฺโต โหติ ยา กาจิ เวทนา
ยา กาจิ สญฺญา เย เกจิ สงฺขารา ยงฺกิญฺจิ วิญฺญาณํ
อตีตานาคตปจฺจุปฺปนฺนํ อชฺฌตฺตํ วา พหิทฺธา วา โอฬาริกํ วา สุขุมํ วา
หีนํ วา ปณีตํ วา ยํ ทูเร สนฺติเก วา สพฺพํ วิญฺญาณํ เนตํ
มม เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทิสฺวา อนุปาทา วิมุตฺโต โหติ เอวํ โข ราหุล ชานโต
เอวํ ปสฺสโต อิมสฺมิญฺจ สวิญฺญาณเก กาเย พหิทฺธา จ สพฺพนิมิตฺเตสุ
อหงฺการมมงฺการมานาปคตํ มานสํ โหติ วิธา สมติกฺกนฺตํ
สนฺตํ สุวิมุตฺตนฺติ
เถรวคฺโค จตุตฺโถ
ตสฺสุทฺทานํ ภวติ
อานนฺโท ติสฺโส ยมโก อนุราโธ จ วกฺกลิ
อสฺสชิ เขมโก ฉนฺโน ราหุลา อปเร เทฺว
เถรวคฺโคติ วุจฺจตีติ





ขนฺธสํยุตฺตสฺส มชฺฌิมปณฺณาสเก ปุปฺผวคฺโค ปญฺจโม
สาวตฺถี ตตฺร โข เป เสยฺยถาปิ ภิกฺขเว นที
ปพฺพเตยฺยา โอหาริณี ทูรงฺคมา สีฆโสตา ตสฺสา อุภโต ตีเรสุ
กาสา เจปิ ชาตา อสฺสุ เต นํ อชฺโฌลมฺเพยฺยุํ กุสา เจปิ
ชาตา อสฺสุ เต นํ อชฺโฌลมฺเพยฺยุํ ปพฺพชา เจปิ ชาตา
อสฺสุ เต นํ อชฺโฌลมฺเพยฺยุํ วีรณา เจปิ ชาตา อสฺสุ เต
นํ อชฺโฌลมฺเพยฺยุํ รุกฺขา เจปิ ชาตา อสฺสุ เต นํ อชฺโฌลมฺเพยฺยุํ
ตสฺสา ปุริโส โสเตน วุยฺหมาโน กาเส เจปิ คเณฺหยฺย
เต ปลุชฺเชยฺยุํ โส ตโตนิทานํ อนยพฺยสนํ อาปชฺเชยฺย กุเส เจปิ
คเณฺหยฺย ปพฺพเช เจปิ คเณฺหยฺย วีรเณ เจปิ คเณฺหยฺย
รุกฺเข เจปิ คเณฺหยฺย เต ปลุชฺเชยฺยุํ โส ตโตนิทานํ อนยพฺยสนํ
อาปชฺเชยฺย เอวเมว โข ภิกฺขเว อสฺสุตวา ปุถุชฺชโน อริยานํ
อทสฺสาวี อริยธมฺมสฺส อโกวิโท อริยธมฺเม อวินีโต สปฺปุริสานํ
อทสฺสาวี สปฺปุริสธมฺมสฺส อโกวิโท สปฺปุริสธมฺเม อวินีโต รูปํ
อตฺตโต สมนุปสฺสติ รูปวนฺตํ วา อตฺตานํ อตฺตนิ วา รูปํ
รูปสฺมึ วา อตฺตานํ ตสฺส ตํ รูปํ ปลุชฺชติ โส ตโตนิทานํ
อนยพฺยสนํ อาปชฺชติ เวทนํ สญฺญํ สงฺขาเร วิญฺญาณํ
อตฺตโต สมนุปสฺสติ วิญฺญาณวนฺตํ วา อตฺตานํ อตฺตนิ วา




วิญฺญาณํ วิญฺญาณสฺมึ วา อตฺตานํ ตสฺส ตํ วิญฺญาณํ ปลุชฺชติ
โส ตโตนิทานํ อนยพฺยสนํ อาปชฺชติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เวทนา สญฺญา สงฺขารา วิญฺญาณํ
นิจฺจํ วา อนิจฺจํ วาติ อนิจฺจํ ภนฺเต ตสฺมา ติห ภิกฺขเว
เป เอวํ ปสฺสํ เป นาปรํ อิตฺถตฺตายาติ ปชานาตีติ
สาวตฺถี ตตฺร โข เป นาหํ ภิกฺขเว โลเกน
วิวทามิ โลโก จ โข ภิกฺขเว มยา วิวทติ น ภิกฺขเว
ธมฺมวาที เกนจิ โลกสฺมึ วิวทติ ยํ ภิกฺขเว นตฺถิสมฺมตํ โลเก
ปณฺฑิตานํ อหํปิ ตํ นตฺถีติ วทามิ ยํ ภิกฺขเว อตฺถิสมฺมตํ
โลเก ปณฺฑิตานํ อหํปิ ตํ อตฺถีติ วทามิ กิญฺจิ ภิกฺขเว
นตฺถิสมฺมตํ โลเก ปณฺฑิตานํ ยมหํ นตฺถีติ วทามิ รูปํ ภิกฺขเว
นิจฺจํ ธุวํ สสฺสตํ อวิปริณามธมฺมํ นตฺถิสมฺมตํ โลเก ปณฺฑิตานํ
อหํปิ ตํ นตฺถีติ วทามิ เวทนา สญฺญา สงฺขารา วิญฺญาณํ
นิจฺจํ ธุวํ สสฺสตํ อวิปริณามธมฺมํ นตฺถิสมฺมตํ โลเก ปณฺฑิตานํ
อหมฺปิ ตํ นตฺถีติ วทามิ อิทํ โข ภิกฺขเว นตฺถิสมฺมตํ โลเก
ปณฺฑิตานํ ยมหํ นตฺถีติ วทามิ กิญฺจ ภิกฺขเว อตฺถิสมฺมตํ
โลเก ปณฺฑิตานํ ยมหํ อตฺถีติ วทามิ รูปํ ภิกฺขเว อนิจฺจํ
ทุกฺขํ วิปริณามธมฺมํ อตฺถิสมฺมตํ โลเก ปณฺฑิตานํ อหํปิ ตํ
อตฺถีติ วทามิ เวทนา สญฺญา สงฺขารา วิญฺญาณํ




อนิจฺจํ ทุกฺขํ วิปริณามธมฺมํ อตฺถิสมฺมตํ โลเก ปณฺฑิตานํ อหํปิ
ตํ อตฺถีติ วทามิ อิทํ โข ภิกฺขเว อตฺถิสมฺมตํ โลเก ปณฺฑิตานํ
ยมหํ อตฺถีติ วทามิ
อตฺถิ ภิกฺขเว โลเก โลกธมฺโม ตํ ตถาคโต อภิสมฺพุชฺฌติ
อภิสเมติ อภิสมฺพุชฺฌิตฺวา อภิสเมตฺวา อาจิกฺขติ เทเสติ
ปญฺญเปติ ปฏฺฐเปติ วิวรติ วิภชติ อุตฺตานีกโรติ กิญฺจ ภิกฺขเว
โลเก โลกธมฺโม ตํ ตถาคโต อภิสมฺพุชฺฌติ อภิสเมติ อภิสมฺพุชฺฌิตฺวา
อภิสเมตฺวา อาจิกฺขติ เทเสติ ปญฺญเปติ ปฏฺฐเปติ
วิวรติ วิภชติ อุตฺตานีกโรติ รูปํ ภิกฺขเว โลเก โลกธมฺโม ตํ
ตถาคโต อภิสมฺพุชฺฌติ เป อุตฺตานีกโรติ โย ภิกฺขเว
ตถาคเตน เอวํ อาจิกฺขิยมาเน เทสิยมาเน ปญฺญปิยมาเน
ปฏฺฐปิยมาเน วิวริยมาเน วิภชิยมาเน อุตฺตานีกริยมาเน น ชานาติ น
ปสฺสติ ตมหํ ภิกฺขเว พาลํ ปุถุชฺชนํ อนฺธํ อจกฺขุกํ อชานนฺตํ
อปสฺสนฺตํ กินฺติ กโรมิ เวทนา ภิกฺขเว สญฺญา ภิกฺขเว
สงฺขารา ภิกฺขเว วิญฺญาณํ ภิกฺขเว โลเก โลกธมฺโม ตํ
ตถาคโต อภิสมฺพุชฺฌติ อภิสเมติ อภิสมฺพุชฺฌิตฺวา อภิสเมตฺวา
อาจิกฺขติ เทเสติ ปญฺญเปติ ปฏฺฐเปติ วิวรติ วิภชติ อุตฺตานีกโรติ
โย ภิกฺขเว ตถาคเตน เอวํ อาจิกฺขิยมาเน เทสิยมาเน
ปญฺญปิยมาเน ปฏฺฐปิยมาเน วิวริยมาเน วิภชิยมาเน อุตฺตานีกริยมาเน




น ชานาติ น ปสฺสติ ตมหํ ภิกฺขเว พาลํ ปุถุชฺชนํ อนฺธํ
อจกฺขุกํ อชานนฺตํ อปสฺสนฺตํ กินฺติ กโรมิ
เสยฺยถาปิ ภิกฺขเว อุปฺปลํ วา ปทุมํ วา ปุณฺฑรีกํ วา
อุทเก ชาตํ อุทเก สํวฑฺฒํ อุทกา อจฺจุคฺคมฺม ฐาติ อนุปลิตฺตํ
อุทเกน เอวเมว โข ภิกฺขเว ตถาคโต โลเก ชาโต โลเก
สํวฑฺโฒ โลกํ อภิภุยฺย วิหรติ อนุปลิตฺโต โลเกนาติ
เอกํ สมยํ ภควา อยุชฺฌายํ วิหรติ คงฺคาย นทิยา
ตีเร ตตฺร โข ภควา ภิกฺขู อามนฺเตสิ เสยฺยถาปิ ภิกฺขเว
อยํ คงฺคา นที มหนฺตํ เผณปิณฺฑํ อาวเหยฺย ตเมนํ จกฺขุมา
ปุริโส ปสฺเสยฺย นิชฺฌาเยยฺย โยนิโส อุปปริกฺเขยฺย ตสฺส ปสฺสโต
นิชฺฌายโต โยนิโส อุปปริกฺขโต ริตฺตกญฺเญว ขาเยยฺย ตุจฺฉกญฺเญว
ขาเยยฺย อสารกญฺเญว ขาเยยฺย กิญฺหิ สิยา ภิกฺขเว เผณปิณฺเฑ
สาโร เอวเมว โข ภิกฺขเว ยงฺกิญฺจิ รูปํ อตีตานาคตปจฺจุปฺปนฺนํ
เป ยํ ทูเร สนฺติเก วา ตํ ภิกฺขุ ปสฺสติ นิชฺฌายติ โยนิโส
อุปปริกฺขติ ตสฺส ปสฺสโต นิชฺฌายโต โยนิโส อุปปริกฺขโต
ริตฺตกญฺเญว ขายติ ตุจฺฉกญฺเญว ขายติ อสารกญฺเญว ขายติ
กิญฺหิ สิยา ภิกฺขเว รูเป สาโร
เสยฺยถาปิ ภิกฺขเว สรทสมเย ถุลฺลผุสิตเก เทเว วสฺสนฺเต
อุทเก อุทกปุพฺพุฬํ อุปฺปชฺชติ เจว นิรุชฺฌติ จ ตเมนํ จกฺขุมา





ปุริโส ปสฺเสยฺย นิชฺฌาเยยฺย โยนิโส อุปปริกฺเขยฺย ตสฺส ปสฺสโต
นิชฺฌายโต โยนิโส อุปปริกฺขโต ริตฺตกญฺเญว ขาเยยฺย ตุจฺฉกญฺเญว
ขาเยยฺย อสารกญฺเญว ขาเยยฺย กิญฺหิ สิยา ภิกฺขเว อุทกปุพฺพุเฬ
สาโร เอวเมว โข ภิกฺขเว ยา กาจิ เวทนา อตีตานาคตปจฺจุปฺปนฺนา
เป ยา ทูเร สนฺติเก วา ตํ ภิกฺขุ ปสฺสติ นิชฺฌายติ
โยนิโส อุปปริกฺขติ ตสฺส ปสฺสโต นิชฺฌายโต โยนิโส อุปปริกฺขโต
ริตฺตกญฺเญว ขายติ ตุจฺฉกญฺเญว ขายติ อสารกญฺเญว
ขายติ กิญฺหิ สิยา ภิกฺขเว เวทนาย สาโร
เสยฺยถาปิ ภิกฺขเว คิมฺหานํ ปจฺฉิเม มาเส ฐิเต
มชฺฌนฺติเก กาเล มรีจิ ผนฺทติ ตเมนํ จกฺขุมา ปุริโส ปสฺเสยฺย
นิชฺฌาเยยฺย โยนิโส อุปปริกฺเขยฺย ตสฺส ปสฺสโต นิชฺฌายโต
โยนิโส อุปปริกฺขโต ริตฺตกญฺเญว ขาเยยฺย เป กิญฺหิ สิยา
ภิกฺขเว มรีจิกาย สาโร เอวเมว โข ภิกฺขเว ยา กาจิ
สญฺญา เป
เสยฺยถาปิ ภิกฺขเว ปุริโส สารตฺถิโก สารคเวสี
สารปริเยสนํ จรมาโน ติณฺหํ กุธารึ อาทาย วนํ ปวิเสยฺย โส ตตฺถ
ปสฺเสยฺย มหนฺตํ กทลิกฺขนฺธํ อุชช นวํ อกุกฺกุชกชาตํ ตเมนํ
มูเล ฉินฺเทยฺย มูเล เฉตฺวา อคฺเค ฉินฺเทยฺย อคฺเค เฉตฺวา
ปตฺตวฏฺฏึ วินิพฺภุชฺเชยฺย โส ตตฺถ ปตฺตวฏฺฏึ วินิพฺภุชฺชนฺโต



เผคฺคคปิ นาธิคจฺเฉยฺย กุโต สารํ ตเมนํ จกฺขุมา ปุริโส ปสฺเสยฺย
นิชฺฌาเยยฺย โยนิโส อุปปริกฺเขยฺย ตสฺส ปสฺสโต นิชฺฌายโต
โยนิโส อุปปริกฺขโต ริตฺตกญฺเญว ขาเยยฺย ตุจฺฉกญฺเญว ขาเยยฺย
อสารกญฺเญว ขาเยยฺย กิญฺหิ สิยา ภิกฺขเว กทลิกฺขนฺเธ สาโร
เอวเมว โข ภิกฺขเว เย เกจิ สงฺขารา อตีตานาคตปจฺจุปฺปนฺนา
เป เย ทูเร สนฺติเก วา ตํ ภิกฺขุ ปสฺสติ นิชฺฌายติ โยนิโส
อุปปริกฺขติ ตสฺส ปสฺสโต นิชฺฌายโต โยนิโส อุปปริกฺขโต
ริตฺตกญฺเญว ขายติ ตุจฺฉกญฺเญว ขายติ อสารกญฺเญว ขายติ
กิญฺหิ สิยา ภิกฺขเว สงฺขาเรสุ สาโร
เสยฺยถาปิ ภิกฺขเว มายากาโร วา มายาการนฺเตวาสี
วา จาตุมฺมหาปเถ มายํ วิทํเสยฺย ตเมนํ จกฺขุมา ปุริโส ปสฺเสยฺย
นิชฺฌาเยยฺย โยนิโส อุปปริกฺเขยฺย ตสฺส ปสฺสโต นิชฺฌายโต
โยนิโส อุปปริกฺขโต ริตฺตกญฺเญว ขาเยยฺย ตุจฺฉกญฺเญว ขาเยยฺย
อสารกญฺเญว ขาเยยฺย กิญฺหิ สิยา ภิกฺขเว มายาย สาโร
เอวเมว โข ภิกฺขเว ยงฺกิญฺจิ วิญฺญาณํ อตีตานาคตปจฺจุปฺปนฺนํ
เป ยํ ทูเร สนฺติเก วา ตํ ภิกฺขุ ปสฺสติ นิชฺฌายติ โยนิโส
อุปปริกฺขติ ตสฺส ปสฺสโต นิชฺฌายโต โยนิโส อุปปริกฺขโต
ริตฺตกญฺเญว ขายติ ตุจฺฉกญฺเญว ขายติ อสารกญฺเญว ขายติ
กิญฺหิ สิยา ภิกฺขเว วิญฺญาเณ สาโร เอวํ ปสฺสํ ภิกฺขเว
สุตวา อริยสาวโก รูปสฺมึปิ นิพฺพินฺทติ เวทนายปิ สญฺญายปิ



สงฺขาเรสุปิ วิญฺญาณสฺมึปิ นิพฺพินฺทติ นิพฺพินฺทํ วิรชฺชติ วิราคา
วิมุจฺจติ วิมุตฺตสฺมึ วิมุตฺตมิติ ญาณํ โหติ เป นาปรํ
อิตฺถตฺตายาติ ปชานาตีติ
อิทมโวจ ภควา อิทํ วตฺวาน สุคโต อถาปรํ เอตทโวจ
สตฺถา
เผณปิณฺฑูปมํ รูปํ เวทนา ปุพฺพุฬูปมา
มรีจิกูปมา สญฺญา สงฺขารา กทลูปมา
มายูปมญฺจ วิญฺญาณํ เทสิตาทิจฺจพนฺธุนา
ยถา ยถา นิชฺฌายติ โยนิโส อุปปริกฺขติ
ริตฺตกํ ตุจฺฉกํ โหติ โย นํ ปสฺสติ โยนิโส
อิมญฺจ กายํ อารพฺภ ภูริปญฺเญน เทสิตํ
ปหานํ ติณฺณํ ธมฺมานํ รูปํ ปสฺสถ ฉฑฺฑิตํ 
อายุ อุสฺมา จ วิญฺญาณํ ยทา กายํ ชหนฺติมํ
อปวิฏฺโฐ ตทา เสติ ปรภตฺตํ อเจตนํ
เอตาทิสายํ สนฺตาโน มายายํ พาลลาปินี
วธโก เอโก อกฺขาโต สาโร เอตฺถ น วิชฺชติ
เอวํ ขนฺเธ อเวกฺเขยฺย ภิกฺขุ อารทฺธวีริโย
ทิวา วา ยทิ วา รตฺติ สมฺปชาโน ปฏิสฺสโต
ปชเห สพฺพสํโยคํ กเรยฺย สรณตฺตโน
จเรยฺยาทิตฺตสีโสว ปตฺถยํ อจฺจุตํ ปทนฺติ




สาวตฺถี อถ โข อญฺญตโร ภิกฺขุ เป เอกมนฺตํ
นิสินฺโน โข โส ภิกฺขุ ภควนฺตํ เอตทโวจ อตฺถิ นุ โข ภนฺเต
กิญฺจิ รูปํ ยํ รูปํ นิจฺจํ ธุวํ สสฺสตํ อวิปริณามธมฺมํ สสฺสติสมํ
ตเถว ฐสฺสติ อตฺถิ นุ โข ภนฺเต กาจิ เวทนา ยา เวทนา
นิจฺจา ธุวา สสฺสตา อวิปริณามธมฺมา สสฺสติสมํ ตเถว ฐสฺสติ
อตฺถิ นุ โข ภนฺเต กาจิ สญฺญา ยา สญฺญา เป อตฺถิ
นุ โข ภนฺเต เกจิ สงฺขารา เย สงฺขารา นิจฺจา ธุวา สสฺสตา
อวิปริณามธมฺมา สสฺสติสมํ ตเถว ฐสฺสนฺติ อตฺถิ นุ โข ภนฺเต
กิญฺจิ วิญฺญาณํ ยํ วิญฺญาณํ นิจฺจํ ธุวํ สสฺสตํ อวิปริณามธมฺมํ
สสฺสติสมํ ตเถว ฐสฺสตีติ นตฺถิ โข ภิกฺขุ กิญฺจิ รูปํ ยํ
รูปํ นิจฺจํ ธุวํ สสฺสตํ อวิปริณามธมฺมํ สสฺสติสมํ ตเถว ฐสฺสติ
นตฺถิ โข ภิกฺขุ กาจิ เวทนา กาจิ สญฺญา เกจิ สงฺขารา
กิญฺจิ วิญฺญาณํ ยํ วิญฺญาณํ นิจฺจํ ธุวํ สสฺสตํ อวิปริณามธมฺมํ
สสฺสติสมํ ตเถว ฐสฺสติ
อถ โข ภควา ปริตฺตํ โคมยปิณฺฑํ ปาณินา คเหตฺวา
ตํ ภิกฺขุํ เอตทโวจ เอตฺตโกปิ โข ภิกฺขุ อตฺตภาวปฏิลาโภ
นตฺถิ นิจฺโจ ธุโว สสฺสโต อวิปริณามธมฺโม สสฺสติสมํ ตเถว
ฐสฺสติ เอตฺตโก เจปิ ภิกฺขุ อตฺตภาวปฏิลาโภ อภวิสฺส นิจฺโจ
ธุโว สสฺสโต อวิปริณามธมฺโม น ยิทํ พฺรหฺมจริยวาโส ปญฺญาเยถ
สมฺมาทุกฺขกฺขยาย ยสฺมา จ โข ภิกฺขุ เอตฺตโกปิ



อตฺตภาวปฏิลาโภ นตฺถิ นิจฺโจ ธุโว สสฺสโต อวิปริณามธมฺโม ตสฺมา
พฺรหฺมจริยวาโส ปญฺญายติ สมฺมาทุกฺขกฺขยาย
ภูตปุพฺพาหํ ภิกฺขุ ราชา อโหสึ ขตฺติโย มุทฺธาวสิตฺโต
ตสฺส มยฺหํ ภิกฺขุ รญฺโญ สโต ขตฺติยสฺส มุทฺธาวสิตฺตสฺส
จตุราสีติ นครสหสฺสานิ อเหสุํ กุสาวติราชธานิปฺปมุขานิ
ตสฺส มยฺหํ ภิกฺขุ รญฺโญ สโต ขตฺติยสฺส มุทฺธาวสิตฺตสฺส จตุราสีติ
ปาสาทสหสฺสานิ อเหสุํ ธมฺมปาสาทปฺปมุขานิ ตสฺส มยฺหํ ภิกฺขุ
รญฺโญ สโต ขตฺติยสฺส มุทฺธาวสิตฺตสฺส จตุราสีติ กูฏาคารสหสฺสานิ
อเหสุํ มหาพฺยูหกูฏาคารปฺปมุขานิ ตสฺส มยฺหํ ภิกฺขุ รญฺโญ
สโต ขตฺติยสฺส มุทฺธาวสิตฺตสฺส จตุราสีติ ปลฺลงฺกสหสฺสานิ อเหสุํ
ทนฺตมยานิ สารมยานิ โสวณฺณมยานิ รูปิยมยานิ โคนกตฺถตานิ
ปฏิกตฺถตานิ ปฏลิกตฺถตานิ กทลิมิคปวรปจฺจตฺถรณานิ สอุตฺตรจฺฉทานิ
อุภโตโลหิตกูปธานานิ ตสฺส มยฺหํ ภิกฺขุ รญฺโญ สโตย
ขตฺติยสฺส มุทฺธาวสิตฺตสฺส จตุราสีติ นาคสหสฺสานิ อเหสุํ โสวณฺณาลงฺการานิ
โสวณฺณธชานิ เหมชาลปฏิจฺฉนฺนานิ อุโปสถนาคราชปฺปมุขานิ
ตสฺส มยฺหํ ภิกฺขุ รญฺโญ สโต ขตฺติยสฺส
มุทฺธาวสิตฺตสฺส จตุราสีติ อสฺสสหสฺสานิ อเหสุํ โสวณฺณาลงฺการานิ
โสวณฺณธชานิ เหมชาลปฏิจฺฉนฺนานิ วลาหกอสฺสราชปฺปมุขานิ
ตสฺส มยฺหํ ภิกฺขุ รญฺโญ สโต ขตฺติยสฺส มุทฺธาวสิตฺตสฺส จตุราสีติ
รถสหสฺสานิ อเหสุํ โสวณฺณาลงฺการานิ โสวณฺณธชานิ เหมชาลปฏิจฺฉนฺนานิ



ปฏิจฺฉนฺนานิ เวชยนฺตรถปฺปมุขานิ ตสฺส มยฺหํ ภิกฺขุ รญฺโญ
สโต ขตฺติยสฺส มุทฺธาวสิตฺตสฺส จตุราสีติ มณิสหสฺสานิ อเหสุํ
มณิรตนปฺปมุขานิ ตสฺส มยฺหํ ภิกฺขุ รญฺโญ สโต ขตฺติยสฺส
มุทฺธาวสิตฺตสฺส จตุราสีติ อิตฺถีสหสฺสานิ อเหสุํ ภทฺทาเทวิปฺปมุขานิ
ตสฺส มยฺหํ ภิกฺขุ เป จตุราสีติ ขตฺติยสหสฺสานิ อเหสุํ
อนุยนฺตานิ ปริณายกรตนปฺปมุขานิ ตสฺส มยฺหํ ภิกฺขุ เป
จตุราสีติ เธนุสหสฺสานิ อเหสุํ ทุกุลสนฺทนานิ กํสูปธรณานิ ตสฺส
มยฺหํ ภิกฺขุ เป จตุราสีติ วตฺถโกฏิสหสฺสานิ อเหสุํ
โขมสุขุมานิ โกเสยฺยสุขุมานิ กมฺพลสุขุมานิ กปฺปาสิกสุขุมานิ ตสฺส
มยฺหํ ภิกฺขุ เป จตุราสีติ ถาลิปากสหสฺสานิ อเหสุํ สายํ
ปาตํ ภตฺตาภิหาโร อภิหริยิตฺถ
เตสํ โข ปน ภิกฺขุ จตุราสีติยา นครสหสฺสานํ
เอกญฺเญว ตํ นครํ โหติ ยมหํ เตน สมเยน อชฺฌาวสามิ
กุสาวตี ราชธานี เตสํ โข ปน ภิกฺขุ จตุราสีติยา ปาสาทสหสฺสานํ
เอโก เยว โส ปาสาโท โหติ ยมหํ เตน สมเยน
อชฺฌาวสามิ ธมฺโม ปาสาโท เตสํ โข ปน ภิกฺขุ จตุราสีติยา
กูฏาคารสหสฺสานํ เอกญฺเญว ตํ กูฏาคารํ โหติ ยมหํ เตน
สมเยน อชฺฌาวสามิ มหาพฺยูหํ กูฏาคารํ เตสํ โข ปน ภิกฺขุ
จตุราสีติยา ปลฺลงฺกสหสฺสานํ เอโก เยว โส ปลฺลงฺโก โหติ
ยมหํ เตน สมเยน ปริภุญฺชามิ ทนฺตมโย วา สารมโย วา



สุวณฺณมโย วา รูปิยมโย วา เตสํ โข ปน ภิกฺขุ จตุราสีติยา
นาคสหสฺสานํ เอโก เยว โส นาโค โหติ ยมหํ เตน สมเยน
อภิรูหามิ อุโปสโถ นาคราชา เตสํ โข ปน ภิกฺขุ
จตุราสีติยา อสฺสสหสฺสานํ เอโก เยว โส อสฺโส โหติ ยมหํ เตน
สมเยน อภิรูหามิ พลาโห อสฺสราชา เตสํ โข ปน ภิกฺขุ
จตุราสีติยา รถสหสฺสานํ เอโก เยว โส รโถ โหติ ยมหํ เตน
สมเยน อภิรูหามิ เวชยนฺโต รโถ เตสํ โข ปน ภิกฺขุ
จตุราสีติยา อิตฺถีสหสฺสานํ เอกา เยว สา อิตฺถี โหติ ยา มํ เตน
สมเยน ปจฺจุปฏฺฐาติ ขตฺติยา วา เวลามิกา วา เตสํ โข
ปน ภิกฺขุ จตุราสีติยา วตฺถโกฏิสหสฺสานํ เอกญฺเญว ตํ วตฺถยุคํ
โหติ ยมหํ เตน สมเยน ปริทหามิ โขมสุขุมํ วา โกเสยฺยสุขุมํ
วา กมฺพลสุขุมํ วา กปฺปาสิกสุขุมํ วา เตสํ โข ปน
ภิกฺขุ จตุราสีติยา ถาลิปากสหสฺสานํ เอโก เยว โส ถาลิปาโก
โหติ ยโต นาฬิโกทนปรมํ ภุญฺชามิ ตทุปิยํ จ สูปพฺยญฺชนํ
อิติ โข ภิกฺขุ สพฺเพ เต สงฺขารา อตีตา นิรุทฺธา วิปริณตา
เอวํ อนิจฺจา โข ภิกฺขุ สงฺขารา เอวํ อทฺธุวา โข ภิกฺขุ สงฺขารา
เอวํ อนสฺสาสิกา โข ภิกฺขุ สพฺเพ สงฺขารา ยาวญฺจิทํ ภิกฺขุ
อลเมว สพฺพสงฺขาเรสุ นิพฺพินฺทิตุํ อลํ วิรชฺชิตุํ อลํ วิมุจฺจิตุนฺติ
สาวตฺถี อาราเม เอกมนฺตํ นิสินฺโน โข โส




ภิกฺขุ ภควนฺตํ เอตทโวจ อตฺถิ นุ โข ภนฺเต กิญฺจิ รูปํ ยํ
รูปํ นิจฺจํ ธุวํ สสฺสตํ อวิปริณามธมฺมํ สสฺสติสมํ ตเถว ฐสฺสติ
อตฺถิ นุ โข ภนฺเต กาจิ เวทนา ยา เวทนา นิจฺจา ธุวา
สสฺสตา อวิปริณามธมฺมา สสฺสติสมํ ตเถว ฐสฺสติ อตฺถิ นุ
โข ภนฺเต กาจิ สญฺญา เป เกจิ สงฺขารา เย สงฺขารา
นิจฺจา ธุวา สสฺสตา อวิปริณามธมฺมา สสฺสติสมํ ตเถว ฐสฺสนฺติ
อตฺถิ นุ โข ภนฺเต กิญฺจิ วิญฺญาณํ ยํ วิญฺญาณํ นิจฺจํ ธุวํ
สสฺสตํ อวิปริณามธมฺมํ สสฺสติสมํ ตเถว ฐสฺสตีติ นตฺถิ โข
ภิกฺขุ กิญฺจิ รูปํ ยํ รูปํ นิจฺจํ ธุวํ สสฺสตํ อวิปริณามธมฺมํ
สสฺสติสมํ ตเถว ฐสฺสติ นตฺถิ โข ภิกฺขุ กาจิ เวทนา
กาจิ สญฺญา เกจิ สงฺขารา กิญฺจิ วิญฺญาณํ ยํ วิญฺญาณํ
นิจฺจํ ธุวํ สสฺสตํ อวิปริณามธมฺมํ สสฺสติสมํ ตเถว ฐสฺสตีติ
อถ โข ภควา ปริตฺตํ นขสิขายํ ปํสุํ อาโรเปตฺวา
ตํ ภิกฺขุํ เอตทโวจ เอตฺตกํปิ โข ภิกฺขุ รูปํ นตฺถิ นิจฺจํ ธุวํ
สสฺสตํ อวิปริณามธมฺมํ สสฺสติสมํ ตเถว ฐสฺสติ เอตฺตกํปิ เจ
ภิกฺขุ รูปํ อภวิสฺส นิจฺจํ ธุวํ สสฺสตํ อวิปริณามธมฺมํ น ยิทํ
พฺรหฺมจริยวาโส ปญฺญาเยถ สมฺมาทุกฺขกฺขยาย ยสฺมา จ โข
ภิกฺขุ เอตฺตกํปิ รูปํ นตฺถิ นิจฺจํ ธุวํ สสฺสตํ อวิปริณามธมฺมํ
ตสฺมา พฺรหฺมจริยวาโส ปญฺญายติ สมฺมาทุกฺขกฺขยาย เอตฺตกาปิ
โข ภิกฺขุ เวทนา นตฺถิ นิจฺจา ธุวา สสฺสตา อวิปริณามธมฺมา



สสฺสติสมํ ตเถว ฐสฺสติ เอตฺตกาปิ เจ ภิกฺขุ เวทนา อภวิสฺส
นิจฺจา ธุวา สสฺสตา อวิปริณามธมฺมา น ยิทํ พฺรหฺมจริยวาโส
ปญฺญาเยถ สมฺมาทุกฺขกฺขยาย ยสฺมา จ โข ภิกฺขุ เอตฺตกาปิ
เวทนา นตฺถิ นิจฺจา ธุวา สสฺสตา อวิปริณามธมฺมา ตสฺมา
พฺรหฺมจริยวาโส ปญฺญายติ สมฺมาทุกฺขกฺขยาย เอตฺตกาปิ โข
ภิกฺขุ สญฺญา เป เอตฺตกาปิ โข ภิกฺขุ สงฺขารา นตฺถิ นิจฺจา
ธุวา สสฺสตา อวิปริณามธมฺมา สสฺสติสมํ ตเถว ฐสฺสนฺติ
เอตฺตกา เจปิ ภิกฺขุ สงฺขารา อภวิสฺสํสุ นิจฺจา ธุวา สสฺสตา
อวิปริณามธมฺมา น ยิทํ พฺรหฺมจริยวาโส ปญฺญาเยถ สมฺมาทุกฺขกฺขยาย
ยสฺมา จ โข ภิกฺขุ เอตฺตกาปิ สงฺขารา นตฺถิ นิจฺจา
ธุวา สสฺสตา อวิปริณามธมฺมา ตสฺมา พฺรหฺมจริยวาโส ปญฺญายติ
สมฺมาทุกฺขกฺขยาย เอตฺตกํปิ โข ภิกฺขุ วิญฺญาณํ นตฺถิ นิจฺจํ
ธุวํ สสฺสตํ อวิปริณามธมฺมํ สสฺสติสมํ ตเถว ฐสฺสติ เอตฺตกํ
เจปิ ภิกฺขุ วิญฺญาณํ อภวิสฺส นิจฺจํ ธุวํ สสฺสตํ อวิปริณามธมฺมํ
น ยิทํ พฺรหฺมจริยวาโส ปญฺญาเยถ สมฺมาทุกฺขกฺขยาย ยสฺมา จ
โข ภิกฺขุ เอตฺตกํปิ วิญฺญาณํ นตฺถิ นิจฺจํ ธุวํ สสฺสตํ อวิปริณามธมฺมํ
ตสฺมา พฺรหฺมจริยวาโส ปญฺญายติ สมฺมาทุกฺขกฺขยาย
ตํ กึ มญฺญสิ ภิกฺขุ รูปํ นิจฺจํ วา อนิจฺจํ วาติ
อนิจฺจํ ภนฺเต เวทนา สญฺญา สงฺขารา วิญฺญาณํ
นิจฺจํ วา อนิจฺจํ วาติ อนิจฺจํ ภนฺเต เป ตสฺมา ติห เป


เอวํ ปสฺสํ เป นาปรํ อิตฺถตฺตายาติ ปชานาตีติ
สาวตฺถี อาราเม เอกมนฺตํ นิสินฺโน โข โส
ภิกฺขุ ภควนฺตํ เอตทโวจ อตฺถิ นุ โข ภนฺเต กิญฺจิ รูปํ ยํ
รูปํ นิจฺจํ ธุวํ สสฺสตํ อวิปริณามธมฺมํ สสฺสติสมํ ตเถว ฐสฺสติ
อตฺถิ นุ โข ภนฺเต กาจิ เวทนา เป กาจิ สญฺญา เกจิ
สงฺขารา กิญฺจิ วิญฺญาณํ ยํ วิญฺญาณํ นิจฺจํ ธุวํ สสฺสตํ
อวิปริณามธมฺมํ สสฺสติสมํ ตเถว ฐสฺสตีติ นตฺถิ โข ภิกฺขุ
กิญฺจิ รูปํ ยํ รูปํ นิจฺจํ ธุวํ สสฺสตํ อวิปริณามธมฺมํ สสฺสติสมํ
ตเถว ฐสฺสติ นตฺถิ โข ภิกฺขุ กาจิ เวทนา เป กาจิ
สญฺญา เกจิ สงฺขารา กิญฺจิ วิญฺญาณํ ยํ วิญฺญาณํ
นิจฺจํ ธุวํ สสฺสตํ อวิปริณามธมฺมํ สสฺสติสมํ ตเถว ฐสฺสตีติ
สาวตฺถี อาราเม อนมตคฺคายํ ภิกฺขเว สํสาโร
ปุพฺพา โกฏิ น ปญฺญายติ อวิชฺชานีวรณานํ สตฺตานํ ตณฺหาสญฺโญชนานํ
สนฺธาวตํ สํสรตํ โหติ โส ภิกฺขเว สมโย ยํ
มหาสมุทฺโท อุสฺสุสฺสติ วิสุสฺสติ น ภวติ น เตฺววาหํ ภิกฺขเว
อวิชฺชานีวรณานํ สตฺตานํ ตณฺหาสญฺโญชนานํ สนฺธาวตํ สํสรตํ
ทุกฺขสฺส อนฺตกิริยํ วทามิ โหติ โส ภิกฺขเว สมโย ยํ
สิเนรุ ปพฺพตราชา ฑยฺหติ วินสฺสติ น ภวติ น เตฺววาหํ
ภิกฺขเว อวิชฺชานีวรณานํ สตฺตานํ ตณฺหาสญฺโญชนานํ สนฺธาวตํ



สํสรตํ ทุกฺขสฺส อนฺตกิริยํ วทามิ โหติ โส ภิกฺขเว สมโย
ยํ มหาปฐวี ฑยฺหติ วินสฺสติ น ภวติ น เตฺววาหํ ภิกฺขเว
อวิชฺชานีวรณานํ สตฺตานํ ตณฺหาสญฺโญชนานํ สนฺธาวตํ สํสรตํ
ทุกฺขสฺส อนฺตกิริยํ วทามิ
เสยฺยถาปิ ภิกฺขเว สา คทฺทูลพนฺโธ ทฬฺเห ขีเล วา
ถมฺเภ วา อุปนิพนฺโธ ตเมว ขีลํ วา ถมฺภํ วา อนุปริธาวติ
อนุปริวตฺตติ เอวเมว โข ภิกฺขเว อสฺสุตวา ปุถุชฺชโน อริยานํ
อทสฺสาวี เป สปฺปุริสธมฺเม อวินีโต รูปํ อตฺตโต สมนุปสฺสติ
เป เวทนํ อตฺตโต สมนุปสฺสติ สญฺญํ สงฺขาเร อตฺตโต
สมนุปสฺสติ วิญฺญาณํ อตฺตโต สมนุปสฺสติ วิญฺญาณวนฺตํ วา
อตฺตานํ อตฺตนิ วา วิญฺญาณํ วิญฺญาณสฺมึ วา อตฺตานํ โส
รูปญฺเญว อนุปริธาวติ อนุปริวตฺตติ เวทนญฺเญว สญฺญญฺเญว
สงฺขาเร เยว วิญฺญาณญฺเญว อนุปริธาวติ อนุปริวตฺตติ โส
รูปํ อนุปริธาวํ อนุปริวตฺตํ เวทนํ สญฺญํ สงฺขาเร
วิญฺญาณํ อนุปริธาวํ อนุปริวตฺตํ น ปริมุจฺจติ รูปมฺหา น
ปริมุจฺจติ เวทนาย น ปริมุจฺจติ สญฺญาย น ปริมุจฺจติ
สงฺขาเรหิ น ปริมุจฺจติ วิญฺญาณมฺหา น ปริมุจฺจติ ชาติยา
ชราย มรเณน โสเกหิ ปริเทเวหิ ทุกฺเขหิ โทมนสฺเสหิ อุปายาเสหิ
น ปริมุจฺจติ ทุกฺขสฺมาติ วทามิ สุตวา จ โข ภิกฺขเว
อริยสาวโก อริยานํ ทสฺสาวี เป สปฺปุริสธมฺเม สุวินีโต น รูปํ



อตฺตโต สมนุปสฺสติ น เวทนํ น สญฺญํ น สงฺขาเร
น วิญฺญาณํ อตฺตโต สมนุปสฺสติ น วิญฺญาณวนฺตํ วา อตฺตานํ
น อตฺตนิ วา วิญฺญาณํ น วิญฺญาณสฺมึ วา อตฺตานํ โส
รูปํ นานุปริธาวติ นานุปริวตฺตติ เวทนํ สญฺญํ สงฺขาเร
วิญฺญาณํ นานุปริธาวติ นานุปริวตฺตติ โส รูปํ อนนุปริธาวํ
อนนุปริวตฺตํ เวทนํ สญฺญํ สงฺขาเร วิญฺญาณํ
อนนุปริธาวํ อนนุปริวตฺตํ ปริมุจฺจติ รูปมฺหา ปริมุจฺจติ เวทนาย
ปริมุจฺจติ สญฺญาย ปริมุจฺจติ สงฺขาเรหิ ปริมุจฺจติ วิญฺญาณมฺหา
ปริมุจฺจติ ชาติยา ชราย มรเณน โสเกหิ ปริเทเวหิ ทุกฺเขหิ
โทมนสฺเสหิ อุปายาเสหิ ปริมุจฺจติ ทุกฺขสฺมาติ วทามีติ
สาวตฺถี อาราเม อนมตคฺคายํ ภิกฺขเว สํสาโร
ปุพฺพา โกฏิ น ปญฺญายติ อวิชฺชานีวรณานํ สตฺตานํ ตณฺหาสญฺโญชนานํ
สนฺธาวตํ สํสรตํ เสยฺยถาปิ ภิกฺขเว สา คทฺทูลพนฺโธ
ทฬฺเห ขีเล วา ถมฺเภ วา อุปนิพนฺโธ โส คจฺฉติ
เจปิ ตเมว ขีลํ วา ถมฺภํ วา อุปคจฺฉติ ติฏฺฐติ เจปิ ตเมว
ขีลํ วา ถมฺภํ วา อุปติฏฺฐติ นิสีทติ เจปิ ตเมว ขีลํ วา
ถมฺภํ วา อุปนิสีทติ นิปชฺชติ เจปิ ตเมว ขีลํ วา ถมฺภํ วา
อุปนิปชฺชติ เอวเมว โข ภิกฺขเว อสฺสุตวา ปุถุชฺชโน รูปํ เอตํ
มม เอโสหมสฺมิ เอโส เม อตฺตาติ สมนุปสฺสติ เวทนํ
สญฺญํ สงฺขาเร วิญฺญาณํ เอตํ มม เอโสหมสฺมิ เอโส



เม อตฺตาติ สมนุปสฺสติ โส คจฺฉติ เจปิ อิเมว
ปญฺจุปาทานกฺขนฺเธ อุปคจฺฉติ ติฏฺฐติ เจปิ อิเมว ปญฺจุปาทานกฺขนฺเธ
อุปติฏฺฐติ นิสีทติ เจปิ อิเมว ปญฺจุปาทานกฺขนฺเธ อุปนิสีทติ
นิปชฺชติ เจปิ อิเมว ปญฺจุปาทานกฺขนฺเธ อุปนิปชฺชติ ตสฺมา
ติห ภิกฺขเว อภิกฺขณํ สกํ จิตฺตํ ปจฺจเวกฺขิตพฺพํ ทีฆรตฺตมิทํ
จิตฺตํ สงฺกิลิฏฺฐํ ราเคน โทเสน โมเหนาติ
จิตฺตสงฺกิเลสา ภิกฺขเว สตฺตา สงฺกิลิสฺสนฺติ จิตฺตโวทานา
สตฺตา วิสุชฺฌนฺติ ทิฏฺฐํ โว ภิกฺขเว จรณนฺนาม
จิตฺตนฺติ เอวมฺภนฺเต ตมฺปิ โข ภิกฺขเว จรณํ นาม จิตฺตํ
จิตฺเตเนว จินฺติตํ เตนปิ โข ภิกฺขเว จรเณน จิตฺเตน จิตฺตญฺเญว
จิตฺตตรํ ตสฺมา ติห ภิกฺขเว อภิกฺขณํ สกํ จิตฺตํ ปจฺจเวกฺขิตพฺพํ
ทีฆรตฺตมิทํ จิตฺตํ สงฺกิลิฏฺฐํ ราเคน โทเสน โมเหนาติ
จิตฺตสงฺกิเลสา ภิกฺขเว สตฺตา สงฺกิลิสฺสนฺติ จิตฺตโวทานา สตฺตา
วิสุชฺฌนฺติ นาหํ ภิกฺขเว อญฺญํ เอกนิกายํปิ สมนุปสฺสามิ
เอวํ จิตฺตํ ยถยิทํ ภิกฺขเว ติรจฺฉานคตา ปาณา เตปิ โข
ภิกฺขเว ติรจฺฉานคตา ปาณา จิตฺเตเนว จินฺติตา เตหิปิ โข
ภิกฺขเว ติรจฺฉานคเตหิ ปาเณหิ จิตฺตญฺเญว จิตฺตตรํ ตสฺมา
ติห ภิกฺขเว อภิกฺขณํ สกํ จิตฺตํ ปจฺจเวกฺขิตพฺพํ ทีฆรตฺตมิทํ
จิตฺตํ สงฺกิลิฏฺฐํ ราเคน โทเสน โมเหนาติ จิตฺตสงฺกิเลสา
ภิกฺขเว สตฺตา สงฺกิลิสฺสนฺติ จิตฺตโวทานา สตฺตา วิสุชฺฌนฺติ




เสยฺยถาปิ ภิกฺขเว รชโก วา จิตฺตการโก วา สติ รชนาย วา
ลาขาย วา หลิทฺทิยา วา นีลาย วา มญฺเชฏฺฐาย วา สุปริมฏฺเฏ
วา ผลเก ภิตฺติยา วา ทุสฺสปเฏ วา อิตฺถีรูปํ วา ปุริสรูปํ
วา อภินิมฺมิเนยฺย สพฺพงฺคปจฺจงฺคํ เอวํ โข ภิกฺขเว อสฺสุตวา
ปุถุชฺชโน รูปญฺเญว อภินิพฺพตฺเตนฺโต อภินิพฺพตฺเตติ เวทนญฺเญว
สญฺญญฺเญว สงฺขาเร เยว วิญฺญาณญฺเญว อภินิพฺพตฺเตนฺโต
อภินิพฺพตฺเตติ ตํ กึ มญฺญถ ภิกฺขเว รูปํ นิจฺจํ วา อนิจฺจํ
วาติ อนิจฺจํ ภนฺเต เวทนา สญฺญา สงฺขารา
วิญฺญาณํ นิจฺจํ วา อนิจฺจํ วาติ อนิจฺจํ ภนฺเต ตสฺมา ติห
ภิกฺขเว เอวํ ปสฺสํ เป นาปรํ อิตฺถตฺตายาติ ปชานาตีติ
สาวตฺถี ชานโตหํ ภิกฺขเว ปสฺสโต อาสวานํ ขยํ วทามิ
โน อชานโต โน อปสฺสโต กิญฺจ ภิกฺขเว ชานโต กึ ปสฺสโต
อาสวานํ ขโย โหติ อิติ รูปํ อิติ รูปสฺส สมุทโย อิติ รูปสฺส
อตฺถงฺคโม อิติ เวทนา อิติ สญฺญา อิติ สงฺขารา อิติ
วิญฺญาณํ อิติ วิญฺญาณสฺส สมุทโย อิติ วิญฺญาณสฺส อตฺถงฺคโมติ
เอวํ โข ภิกฺขเว ชานโต เอวํ ปสฺสโต อาสวานํ ขโย โหติ
ภาวนานุโยคํ อนนุยุตฺตสฺส ภิกฺขเว ภิกฺขุโน วิหรโต
กิญฺจาปิ เอวํ อิจฺฉา อุปฺปชฺเชยฺย อโห วต เม อนุปาทาย
อาสเวหิ จิตฺตํ วิมุจฺเจยฺยาติ อถ ขฺวสฺส เนว อนุปาทาย อาสเวหิ





จิตฺตํ วิมุจฺจติ ตํ กิสฺส เหตุ อภาวิตตฺตาติสฺส วจนียํ
กิสฺส อภาวิตตฺตา อภาวิตตฺตา จตุนฺนํ สติปฏฺฐานานํ อภาวิตตฺตา
จตุนฺนํ สมฺมปฺปธานานํ อภาวิตตฺตา จตุนฺนํ อิทฺธิปาทานํ
อภาวิตตฺตา ปญฺจนฺนํ อินฺทฺริยานํ อภาวิตตฺตา ปญฺจนฺนํ พลานํ
อภาวิตตฺตา สตฺตนฺนํ โพชฺฌงฺคานํ อภาวิตตฺตา อริยสฺส
อฏฺฐงฺคิกสฺส มคฺคสฺส เสยฺยถาปิ ภิกฺขเว กุกฺกุฏิยา อณฺฑานิ อฏฺฐ
วา ทส วา ทฺวาทส วา ตานสฺสุ กุกฺกุฏิยา น สมฺมาอธิสยิตานิ น
สมฺมาปริเสทิตานิ น สมฺมาปริภาวิตานิ กิญฺจาปิ ตสฺสา กุกฺกุฏิยา
เอวํ อิจฺฉา อุปฺปชฺเชยฺย อโห วต เม กุกฺกุฏโปตกา ปาทนขสิขาย
วา มุขตุณฺฑเกน วา อณฺฑโกสํ ปทาเลตฺวา โสตฺถินา
อภินิพฺภิชฺเชยฺยุนฺติ อถ โข อภพฺพาว เต กุกฺกุฏโปตกา ปาทนขสิขาย
วา มุขตุณฺฑเกน วา อณฺฑโกสํ ปทาเลตฺวา โสตฺถินา
อภินิพฺภิชฺชิตุํ ตํ กิสฺส เหตุ ตถา หิ ปน ภิกฺขเว กุกฺกุฏิยา
อณฺฑานิ อฏฺฐ วา ทส วา ทฺวาทส วา ตานสฺสุ กุกฺกุฏิยา
น สมฺมาอธิสยิตานิ น สมฺมาปริเสทิตานิ น สมฺมาปริภาวิตานิ
เอวเมว โข ภิกฺขเว ภาวนานุโยคํ อนนุยุตฺตสฺส ภิกฺขุโน วิหรโต
กิญฺจาปิ เอวํ อิจฺฉา อุปฺปชฺเชยฺย อโห วต เม อนุปาทาย
อาสเวหิ จิตฺตํ วิมุจฺเจยฺยาติ อถ ขฺวสฺส เนว อนุปาทาย อาสเวหิ
จิตฺตํ วิมุจฺจติ ตํ กิสฺส เหตุ อภาวิตตฺตาติสฺส วจนียํ กิสฺส
อภาวิตตฺตา อภาวิตตฺตา จตุนฺนํ สติปฏฺฐานานํ อภาวิตตฺตา



จตุนฺนํ สมฺมปฺปธานานํ อภาวิตตฺตา จตุนฺนํ อิทฺธิปาทานํ
อภาวิตตฺตา ปญฺจนฺนํ อินฺทฺริยานํ อภาวิตตฺตา ปญฺจนฺนํ พลานํ
อภาวิตตฺตา สตฺตนฺนํ โพชฺฌงฺคานํ อภาวิตตฺตา อริยสฺส อฏฺฐงฺคิกสฺส
มคฺคสฺส ภาวนานุโยคํ อนุยุตฺตสฺส ภิกฺขเว ภิกฺขุโน วิหรโต
กิญฺจาปิ เอวํ อิจฺฉา อุปฺปชฺเชยฺย อโห วต เม อนุปาทาย
อาสเวหิ จิตฺตํ วิมุจฺเจยฺยาติ อถ ขฺวสฺส อนุปาทาย อาสเวหิ
จิตฺตํ วิมุจฺจติ ตํ กิสฺส เหตุ ภาวิตตฺตาติสฺส วจนียํ
กิสฺส ภาวิตตฺตา ภาวิตตฺตา จตุนฺนํ สติปฏฺฐานานํ ภาวิตตฺตา
จตุนฺนํ สมฺมปฺปธานานํ ภาวิตตฺตา จตุนฺนํ อิทฺธิปาทานํ ภาวิตตฺตา
ปญฺจนฺนํ อินฺทฺริยานํ ภาวิตตฺตา ปญฺจนฺนํ พลานํ ภาวิตตฺตา
สตฺตนฺนํ โพชฺฌงฺคานํ ภาวิตตฺตา อริยสฺส อฏฺฐงฺคิกสฺส มคฺคสฺส
เสยฺยถาปิ ภิกฺขเว กุกฺกุฏิยา อณฺฑานิ อฏฺฐ วา ทส วา ทฺวาทส
วา ตานสฺสุ กุกฺกุฏิยา สมฺมาอธิสยิตานิ สมฺมาปริเสทิตานิ สมฺมาปริภาวิตานิ
กิญฺจาปิ ตสฺสา กุกฺกุฏิยา น เอวํ อิจฺฉา อุปฺปชฺเชยฺย
อโห วต เม กุกฺกุฏโปตกา ปาทนขสิขาย วา มุขตุณฺฑเกน วา
อณฺฑโกสํ ปทาเลตฺวา โสตฺถินา อภินิพฺภิชฺเชยฺยุนฺติ อถ โข
ภพฺพาว เต กุกฺกุฏโปตกา ปาทนขสิขาย วา มุขตุณฺฑเกน วา
อณฺฑโกสํ ปทาเลตฺวา โสตฺถินา อภินิพฺภิชฺชิตุํ ตํ กิสฺส เหตุ
ตถา หิ ปน ภิกฺขเว กุกฺกุฏิยา อณฺฑานิ อฏฺฐ วา ทส วา
ทฺวาทส วา ตานสฺสุ กุกฺกุฏิยา สมฺมาอธิสยิตานิ สมฺมาปริเสทิตานิ



สมฺมาปริภาวิตานิ เอวเมว โข ภิกฺขเว ภาวนานุโยคมนุยุตฺตสฺส
ภิกฺขุโน วิหรโต กิญฺจาปิ น เอวํ อิจฺฉา อุปฺปชฺเชยฺย อโห วต เม
อนุปาทาย อาสเวหิ จิตฺตํ วิมุจฺเจยฺยาติ อถ ขฺวสฺส อนุปาทาย
อาสเวหิ จิตฺตํ วิมุจฺจติ ตํ กิสฺส เหตุ ภาวิตตฺตาติสฺส วจนียํ
กิสฺส ภาวิตตฺตา ภาวิตตฺตา จตุนฺนํ สติปฏฺฐานานํ ภาวิตตฺตา
จตุนฺนํ สมฺมปฺปธานานํ ภาวิตตฺตา จตุนฺนํ อิทฺธิปาทานํ ภาวิตตฺตา
ปญฺจนฺนํ อินฺทฺริยานํ ภาวิตตฺตา ปญฺจนฺนํ พลานํ ภาวิตตฺตา
สตฺตนฺนํ โพชฺฌงฺคานํ ภาวิตตฺตา อริยสฺส อฏฺฐงฺคิกสฺส มคฺคสฺส
เสยฺยถาปิ ภิกฺขเว ผลภณฺฑสฺส วา ผลภณฺฑนฺเตวาสิสฺส
วา วาสิชเฏ ทิสฺสนฺเต วา องฺคุลิปทานิ ทิสฺสนฺติ องฺคุฏฺฐปทา
โน จ ขฺวสฺส เอวมสฺส ญาณํ โหติ เอตฺตกํ วา เม อชฺช
วาสิชฏสฺส ขีณํ เอตฺตกํ หิยฺโย เอตฺตกํ ปเรติ อถ ขฺวสฺส
ขีณาขีณนฺเตว ญาณํ โหติ เอวเมว โข ภิกฺขเว
ภาวนานุโยคมนุยุตฺตสฺส ภิกฺขุโน วิหรโต กิญฺจาปิ น เอวํ ญาณํ โหติ
เอตฺตกํ วา เม อชฺช อาสวานํ ขีณํ เอตฺตกํ หิยฺโย เอตฺตกํ
ปเรติ อถ ขฺวสฺส ขีเณ ขีณนฺเตว ญาณํ โหติ เสยฺยถาปิ
ภิกฺขเว สามุทฺทิกาย นาวาย เวตฺตพนฺธนพนฺธาย ฉมฺมาสานิ อุทเก
ปริยาทาย เหมนฺติเกน ถลํ อุกฺขิตฺตาย วาตาตปปเรตานิ เวตฺตพนฺธนานิ
ตานิ ปวุสฺสเกน เมเฆน อภิปฺปวุฏฺฐานิ อปฺปกสิเรเนว




ปฏิปฺปสฺสมฺภนฺติ ปูติกานิ ภวนฺติ เอวเมว โข ภิกฺขเว
ภาวนานุโยคมนุยุตฺตสฺส ภิกฺขุโน วิหรโต อปฺปกสิเรเนว สญฺโญชนานิ
ปฏิปฺปสฺสมฺภนฺติ ปูติกานิ ภวนฺตีติ
สาวตฺถี อนิจฺจสญฺญา ภิกฺขเว ภาวิตา พหุลีกตา
สพฺพํ กามราคํ ปริยาทิยติ สพฺพํ รูปราคํ ปริยาทิยติ สพฺพํ
ภวราคํ ปริยาทิยติ สพฺพํ อวิชฺชํ ปริยาทิยติ สพฺพํ อสฺมิมานํ
สมูหนติ เสยฺยถาปิ ภิกฺขเว สรทสมเย กสฺสโก มหานงฺคเลน
กสฺสนฺโต สพฺพานิ มูลสนฺตานกานิ สมฺปทาเลนฺโต กสฺสติ เอวเมว
โข ภิกฺขเว อนิจฺจสญฺญา ภาวิตา พหุลีกตา สพฺพํ กามราคํ
ปริยาทิยติ สพฺพํ รูปราคํ ปริยาทิยติ สพฺพํ ภวราคํ ปริยาทิยติ
สพฺพํ อวิชฺชํ ปริยาทิยติ สพฺพํ อสฺมิมานํ สมูหนติ
เสยฺยถาปิ ภิกฺขเว ปพฺพชลายโก ปพฺพชํ ลายิตฺวา
อคฺเค คเหตฺวา โอธุนาติ นิธุนาติ นิปฺโผเฏติ เอวเมว โข
ภิกฺขเว อนิจฺจสญฺญา ภาวิตา เป
เสยฺยถาปิ ภิกฺขเว อมฺพปิณฺฑิยา วณฺฑจฺฉินฺนาย ยานิ
ตตฺร อมฺพานิ วณฺฑปฺปฏิพทฺธานิ สพฺพานิ ตานิ ตนฺวยานิ ภวนฺติ
เอวเมว โข ภิกฺขเว อนิจฺจสญฺญา ภาวิตา พหุลีกตา เป
เสยฺยถาปิ ภิกฺขเว กูฏาคารสฺส ยา กาจิ โคปานสิโย
สพฺพา ตา กูฏงฺคมา กูฏนินฺนา กูฏสโมสรณา กูฏํ ตาสํ






อคฺคมกฺขายติ เอวเมว โข ภิกฺขเว อนิจฺจสญฺญา ภาวิตา เป
เสยฺยถาปิ ภิกฺขเว เย เกจิ มูลคนฺธา กาฬานุสารี เตสํ
อคฺคมกฺขายติ เอวเมว โข ภิกฺขเว อนิจฺจสญฺญา ภาวิตา เป
เสยฺยถาปิ ภิกฺขเว เย เกจิ สารคนฺธา โลหิตจนฺทนํ เตสํ
อคฺคมกฺขายติ เอวเมว โข ภิกฺขเว อนิจฺจสญฺญา ภาวิตา เป
เสยฺยถาปิ ภิกฺขเว เย เกจิ ปุปฺผคนฺธา วสฺสิกํ เตสํ
อคฺคมกฺขายติ เอวเมว โข ภิกฺขเว อนิจฺจสญฺญา ภาวิตา เป
เสยฺยถาปิ ภิกฺขเว เย เกจิ กุฏฺฐราชาโน สพฺเพ เต
รญฺโญ จกฺกวตฺติสฺส อนุยนฺตา ภวนฺติ ราชา เตสํ จกฺกวตฺติ
อคฺคมกฺขายติ เอวเมว โข ภิกฺขเว อนิจฺจสญฺญา ภาวิตา เป
เสยฺยถาปิ ภิกฺขเว ยา กาจิ ตารกรูปานํ ปภา สพฺพา
ตา จนฺทิมปฺปภาย กลํ นาคฺฆนฺติ โสฬสึ จนฺทปฺปภา ตาสํ
อคฺคมกฺขายติ เอวเมว โข ภิกฺขเว อนิจฺจสญฺญา ภาวิตา เป
เสยฺยถาปิ ภิกฺขเว สรทสมเย วิสุทฺเธ วิคตพลาหเก
เทเว อาทิจฺโจ นภํ อพฺภุสฺสกฺกมาโน สพฺพํ อากาสคตํ ตมคตํ
อภิวิหจฺจ ภาสเต จ ตปเต จ วิโรจเต จ เอวเมว โข
ภิกฺขเว อนิจฺจสญฺญา ภาวิตา พหุลีกตา สพฺพํ กามราคํ ปริยาทิยติ
สพฺพํ รูปราคํ ปริยาทิยติ สพฺพํ ภวราคํ ปริยาทิยติ สพฺพํ
อวิชฺชํ ปริยาทิยติ สพฺพํ อสฺมิมานํ สมูหนติ





กถํ ภาวิตา จ ภิกฺขเว อนิจฺจสญฺญา กถํ พหุลีกตา
สพฺพํ กามราคํ ปริยาทิยติ เป สพฺพํ อสฺมิมานํ สมูหนติ
อิติ รูปํ อิติ รูปสฺส สมุทโย อิติ รูปสฺส อตฺถงฺคโม อิติ
เวทนา อิติ สญฺญา อิติ สงฺขารา อิติ วิญฺญาณํ อิติ
วิญฺญาณสฺส สมุทโย อิติ วิญฺญาณสฺส อตฺถงฺคโมติ เอวํ
ภาวิตา โข ภิกฺขเว อนิจฺจสญฺญา เอวํ พหุลีกตา สพฺพํ กามราคํ
ปริยาทิยติ สพฺพํ รูปราคํ ปริยาทิยติ สพฺพํ ภวราคํ ปริยาทิยติ
สพฺพํ อวิชฺชํ ปริยาทิยติ สพฺพํ อสฺมิมานํ สมูหนตีติ
ปุปฺผวคฺโค ปญฺจโม
ตสฺสุทฺทานํ
นที ปุปฺผญฺจ เผณญฺจ โคมยญฺจ นขสิขํ
สามุทฺทกํ เทฺว จ คทฺทูลา นาวสญฺญาย เต ทสาติ
มชฺฌิมปณฺณาสโก สมตฺโต
ตสฺส มชฺฌิมปณฺณาสกสฺส วคฺคุทฺทานํ
อุปาโย อรหนฺโต จ ขชฺชนิเถรสวฺหยํ
ปุปฺผวคฺเคน ปณฺณาส ทุติโย เตน ปวุจฺจติ





ขนฺธสํยุตฺตสฺส จุลฺลปณฺณาสเก อนฺตวคฺโค ปฐโม
สาวตฺถี เป ตตฺร เป อโวจ จตฺตาโรเม
ภิกฺขเว อนฺตา กตเม จตฺตาโร สกฺกายนฺโต สกฺกายสมุทยนฺโต
สกฺกายนิโรธนฺโต สกฺกายนิโรธคามินีปฏิปทนฺโต
กตโม จ ภิกฺขเว สกฺกายนฺโต ปญฺจุปาทานกฺขนฺธาติสฺส
วจนียํ กตเม ปญฺจ เสยฺยถีทํ รูปูปาทานกฺขนฺโธ
เวทนูปาทานกฺขนฺโธ สญฺญูปาทานกฺขนฺโธ สงฺขารูปาทานกฺขนฺโธ
วิญฺญาณูปาทานกฺขนฺโธ อยํ วุจฺจติ ภิกฺขเว สกฺกายนฺโต
กตโม จ ภิกฺขเว สกฺกายสมุทยนฺโต ยายํ ตณฺหา
โปโนพฺภวิกา นนฺทิราคสหคตา ตตฺรตตฺราภินนฺทินี เสยฺยถีทํ
กามตณฺหา ภวตณฺหา วิภวตณฺหา อยํ วุจฺจติ ภิกฺขเว สกฺกายสมุทยนฺโต
กตโม จ ภิกฺขเว สกฺกายนิโรธนฺโต โย ตสฺสา เยว
ตณฺหาย อเสสวิราคนิโรโธ จาโค ปฏินิสฺสคฺโค มุตฺติ อนาลโย
อยํ วุจฺจติ ภิกฺขเว สกฺกายนิโรธนฺโต
กตโม จ ภิกฺขเว สกฺกายนิโรธคามินีปฏิปทนฺโต
อยเมว อริโย อฏฺฐงฺคิโก มคฺโค เสยฺยถีทํ สมฺมาทิฏฺฐิ
สมฺมาสงฺกปฺโป สมฺมาวาจา สมฺมากมฺมนฺโต สมฺมาอาชีโว สมฺมาวายาโม
สมฺมาสติ สมฺมาสมาธิ อยํ วุจฺจติ ภิกฺขเว สกฺกายนิโรธคามินีปฏิปทนฺโต



อิเม โข ภิกฺขเว จตฺตาโร อนฺตาติ
สาวตฺถี ทุกฺขญฺจ โว ภิกฺขเว เทสิสฺสามิ ทุกฺขสมุทยญฺจ
ทุกฺขนิโรธญฺจ ทุกฺขนิโรธคามินีปฏิปทญฺจ ตํ สุณาถ
กตมญฺจ ภิกฺขเว ทุกฺขํ ปญฺจุปาทานกฺขนฺธาติสฺส
วจนียํ กตเม ปญฺจ เสยฺยถีทํ รูปูปาทานกฺขนฺโธ เป
วิญฺญาณูปาทานกฺขนฺโธ อิทํ วุจฺจติ ภิกฺขเว ทุกฺขํ
กตโม จ ภิกฺขเว ทุกฺขสมุทโย ยายํ ตณฺหา
โปโนพฺภวิกา นนฺทิราคสหคตา ตตฺรตตฺราภินนฺทินี เสยฺยถีทํ
กามตณฺหา ภวตณฺหา วิภวตณฺหา อยํ วุจฺจติ ภิกฺขเว ทุกฺขสมุทโย
กตโม จ ภิกฺขเว ทุกฺขนิโรโธ โย ตสฺสาเยว
ตณฺหาย อเสสวิราคนิโรโธ จาโค ปฏินิสฺสคฺโค มุตฺติ อนาลโย
อยํ วุจฺจติ ภิกฺขเว ทุกฺขนิโรโธ
กตมา จ ภิกฺขเว ทุกฺขนิโรธคามินีปฏิปทา อยเมว
อริโย อฏฺฐงฺคิโก มคฺโค เสยฺยถีทํ สมฺมาทิฏฺฐิ เป
สมฺมาสมาธิ อยํ วุจฺจติ ภิกฺขเว ทุกฺขนิโรธคามินีปฏิปทาติ
สาวตฺถี สกฺกายญฺจ โว ภิกฺขเว เทสิสฺสามิ สกฺกายสมุทยญฺจ
สกฺกายนิโรธญฺจ สกฺกายนิโรธคามินีปฏิปทญฺจ ตํ
สุณาถ
กตโม จ ภิกฺขเว สกฺกาโย ปญฺจุปาทานกฺขนฺธาติสฺส



วจนียํ กตเม ปญฺจ เสยฺยถีทํ รูปูปาทานกฺขนฺโธ เป
วิญฺญาณูปาทานกฺขนฺโธ อยํ วุจฺจติ ภิกฺขเว สกฺกาโย
กตโม จ ภิกฺขเว สกฺกายสมุทโย ยายํ ตณฺหา
โปโนพฺภวิกา นนฺทิราคสหคตา ตตฺรตตฺราภินนฺทินี เสยฺยถีทํ
กามตณฺหา ภวตณฺหา วิภวตณฺหา อยํ วุจฺจติ ภิกฺขเว สกฺกายสมุทโย
กตโม จ ภิกฺขเว สกฺกายนิโรโธ โย ตสฺสาเยว
ตณฺหาย อเสสวิราคนิโรโธ จาโค ปฏินิสฺสคฺโค มุตฺติ อนาลโย
อยํ วุจฺจติ ภิกฺขเว สกฺกายนิโรโธ
กตมา จ ภิกฺขเว สกฺกายนิโรธคามินีปฏิปทา อยเมว
อริโย อฏฺฐงฺคิโก มคฺโค เสยฺยถีทํ สมฺมาทิฏฺฐิ สมฺมาสงฺกปฺโป
เป สมฺมาสมาธิ อยํ วุจฺจติ ภิกฺขเว สกฺกายนิโรธคามินีปฏิปทาติ
สาวตฺถี ปริญฺเญยฺเย จ ภิกฺขเว ธมฺเม เทสิสฺสามิ
ปริญฺญญฺจ ปริญฺญาตาวิญฺจ ปุคฺคลํ ตํ สุณาถ
กตเม จ ภิกฺขเว ปริญฺเญยฺยา ธมฺมา รูปํ ภิกฺขเว
ปริญฺเญยฺโย ธมฺโม เวทนา สญฺญา เป สงฺขารา วิญฺญาณํ
ปริญฺเญยฺโย ธมฺโม อิเม วุจฺจนฺติ ภิกฺขเว ปริญฺเญยฺยา ธมฺมา
กตมา จ ภิกฺขเว ปริญฺญา ราคกฺขโย โทสกฺขโย
โมหกฺขโย อยํ วุจฺจติ ภิกฺขเว ปริญฺญา



กตโม จ ภิกฺขเว ปริญฺญาตาวี ปุคฺคโล อรหาติสฺส
วจนียํ โย อยํ อายสฺมา เอวํนาโม เอวํโคตฺโต อยํ
วุจฺจติ ภิกฺขเว ปริญฺญาตาวี ปุคฺคโลติ
สาวตฺถี ปญฺจิเม ภิกฺขเว อุปาทานกฺขนฺธา กตเม
ปญฺจ เสยฺยถีทํ รูปูปาทานกฺขนฺโธ เป วิญฺญาณูปาทานกฺขนฺโธ
เย เกจิ ภิกฺขเว สมณา วา พฺราหฺมณา วา อิเมสํ
ปญฺจนฺนํ อุปาทานกฺขนฺธานํ อสฺสาทญฺจ อาทีนวญฺจ นิสฺสรณญฺจ
ยถาภูตํ นปฺปชานนฺติ นเมเต ภิกฺขเว สมณา วา พฺราหฺมณา
วา สมเณสุ เจว สมณสมฺมตา พฺราหฺมเณสุ จ พฺราหฺมณสมฺมตา
เต จ ปนายสฺมนฺโต สามญฺญตฺถํ วา พฺราหฺมญฺญตฺถํ วา ทิฏฺเฐว
ธมฺเม สยํ อภิญฺญา สจฺฉิกตฺวา อุปสมฺปชฺช วิหรนฺติ
เย จ โข เกจิ ภิกฺขเว สมณา วา พฺราหฺมณา
วา อิเมสํ ปญฺจนฺนํ อุปาทานกฺขนฺธานํ อสฺสาทญฺจ อาทีนวญฺจ
นิสฺสรณญฺจ ยถาภูตํ ปชานนฺติ เต โขเม ภิกฺขเว สมณา
วา พฺราหฺมณา วา สมเณสุ เจว สมณสมฺมตา พฺราหฺมเณสุ
จ พฺราหฺมณสมฺมตา เต จ ปนายสฺมนฺโต สามญฺญตฺถํ วา
พฺราหฺมญฺญตฺถํ วา ทิฏฺเฐว ธมฺเม สยํ อภิญฺญา สจฺฉิกตฺวา
อุปสมฺปชฺช วิหรนฺตีติ
ปญฺจิเม ภิกฺขเว อุปาทานกฺขนฺธา กตเม ปญฺจ



เสยฺยถีทํ รูปูปาทานกฺขนฺโธ เป วิญฺญาณูปาทานกฺขนฺโธ
เย เกจิ ภิกฺขเว สมณา วา พฺราหฺมณา วา อิเมสํ ปญฺจนฺนํ
อุปาทานกฺขนฺธานํ สมุทยญฺจ อตฺถงฺคมญฺจ อสฺสาทญฺจ อาทีนวญฺจ
นิสฺสรณญฺจ ยถาภูตํ นปฺปชานนฺติ เป ปชานนฺติ สยํ อภิญฺญา
สจฺฉิกตฺวา อุปสมฺปชฺช วิหรนฺตีติ
ปญฺจิเม ภิกฺขเว อุปาทานกฺขนฺธา กตเม ปญฺจ
เสยฺยถีทํ รูปูปาทานกฺขนฺโธ เป วิญฺญาณูปาทานกฺขนฺโธ
ยโต โข ภิกฺขเว อริยสาวโก อิเมสํ ปญฺจนฺนํ อุปาทานกฺขนฺธานํ
สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ ยถาภูตํ
ปชานาติ อยํ วุจฺจติ ภิกฺขเว อริยสาวโก โสตาปนฺโน
อวินิปาตธมฺโม นิยโต สมฺโพธิปรายโนติ
สาวตฺถี ปญฺจิเม ภิกฺขเว อุปาทานกฺขนฺธา กตเม
ปญฺจ เสยฺยถีทํ รูปูปาทานกฺขนฺโธ เป วิญฺญาณูปาทานกฺขนฺโธ
ยโต โข ภิกฺขเว อิเมสํ ปญฺจนฺนํ อุปาทานกฺขนฺธานํ
สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ ยถาภูตํ
วิทิตฺวา อนุปาทา วิมุตฺโต โหติ อยํ วุจฺจติ ภิกฺขเว ภิกฺขุ
อรหํ ขีณาสโว วุสิตวา กตกรณีโย โอหิตภาโร อนุปฺปตฺตสทตฺโถ
ปริกฺขีณภวสญฺโญชโน สมฺมทญฺญา วิมุตฺโตติ
สาวตฺถี รูเป ภิกฺขเว โย ฉนฺโท โย ราโค ยา
นนฺทิ ยา ตณฺหา ตํ ปชหถ เอวนฺตํ รูปํ ปหีนํ ภวิสฺสติ อุจฺฉินฺนมูลํ



ตาลาวตฺถุกตํ อนภาวงฺกตํ อายตึ อนุปฺปาทธมฺมํ เวทนาย
เป สญฺญาย สงฺขาเรสุ วิญฺญาเณ โย ฉนฺโท โย ราโค ยา
นนฺทิ ยา ตณฺหา ตํ ปชหถ เอวนฺตํ วิญฺญาณํ ปหีนํ ภวิสฺสติ
อุจฺฉินฺนมูลํ ตาลาวตฺถุกตํ อนภาวงฺกตํ อายตึ อนุปฺปาทธมฺมนฺติ
สาวตฺถี รูเป ภิกฺขเว โย ฉนฺโท โย ราโค ยา
นนฺทิ ยา ตณฺหา เย อุปายุปาทานา เจตโส อธิฏฺฐานาภินิเวสานุสยา
เต ปชหถ เอวนฺตํ รูปํ ปหีนํ ภวิสฺสติ อุจฺฉินฺนมูลํ ตาลาวตฺถุกตํ
อนภาวงฺกตํ อายตึ อนุปฺปาทธมฺมํ เวทนาย สญฺญาย
สงฺขาเรสุ โย ฉนฺโท เป เอวนฺเต สงฺขารา ปหีนา ภวิสฺสนฺติ
อุจฺฉินฺนมูลา ตาลาวตฺถุกตา อนภาวงฺกตา อายตึ อนุปฺปาทธมฺมา
วิญฺญาเณ โย ฉนฺโท โย ราโค ยา นนฺทิ ยา ตณฺหา เย
อุปายุปาทานา เจตโส อธิฏฺฐานาภินิเวสานุสยา เต ปชหถ เอวนฺตํ
วิญฺญาณํ ปหีนํ ภวิสฺสติ อุจฺฉินฺนมูลํ ตาลาวตฺถุกตํ อนภาวงฺกตํ
อายตึ อนุปฺปาทธมฺมนฺติ
อนฺตวคฺโค
ตสฺสุทฺทานํ
อนฺโต ทุกฺขญฺจ สกฺกาโย ปริญฺเญยฺยา สมณา ทุเว
โสตาปนฺโน อรหา จ ทุเว จ ฉนฺทปฺปหีนาติ




ขนฺธสํยุตฺตสฺส จุลฺลปณฺณาสเก ธมฺมกถิกวคฺโค ทุติโย
สาวตฺถี อถ โข อญฺญตโร ภิกฺขุ เยน ภควา
เตนุปสงฺกมิ เป นิสินฺโน โข โส ภิกฺขุ ภควนฺตํ เอตทโวจ
อวิชฺชา อวิชฺชาติ ภนฺเต วุจฺจติ กตมา นุ โข ภนฺเต อวิชฺชา
กิตฺตาวตา จ อวิชฺชาคโต โหตีติ อิธ ภิกฺขุ อสฺสุตวา ปุถุชฺชโน
รูปํ นปฺปชานาติ รูปสมุทยํ นปฺปชานาติ รูปนิโรธํ นปฺปชานาติ
รูปนิโรธคามินีปฏิปทํ นปฺปชานาติ เวทนํ นปฺปชานาติ สญฺญํ
นปฺปชานาติ สงฺขาเร นปฺปชานาติ วิญฺญาณํ นปฺปชานาติ
เป วิญฺญาณนิโรธคามินีปฏิปทํ นปฺปชานาติ อยํ วุจฺจติ
ภิกฺขุ อวิชฺชา เอตฺตาวตา จ อวิชฺชาคโต โหตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ วิชฺชา วิชฺชาติ ภนฺเต วุจฺจติ กตมา นุ โข ภนฺเต
วิชฺชา กิตฺตาวตา จ วิชฺชาคโต โหตีติ อิธ ภิกฺขุ สุตวา
อริยสาวโก รูปํ ปชานาติ รูปสมุทยํ เป รูปนิโรธคามินีปฏิปทํ
ปชานาติ เวทนํ สญฺญํ สงฺขาเร ปชานาติ เป
วิญฺญาณนิโรธคามินีปฏิปทํ ปชานาติ อยํ วุจฺจติ ภิกฺขุ วิชฺชา
เอตฺตาวตา จ วิชฺชาคโต โหตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ ธมฺมกถิโก ธมฺมกถิโกติ ภนฺเต วุจฺจติ กิตฺตาวตา


นุ โข ภนฺเต ธมฺมกถิโก โหติ กิตฺตาวตา ธมฺมานุธมฺมปฏิปนฺโน
โหติ กิตฺตาวตา ทิฏฺฐธมฺมนิพฺพานปฺปตฺโต โหตีติ รูปสฺส เจ
ภิกฺขุ นิพฺพิทาย วิราคาย นิโรธาย ธมฺมํ เทเสติ ธมฺมกถิโก
ภิกฺขูติ อลํ วจนาย รูปสฺส เจ ภิกฺขุ นิพฺพิทาย วิราคาย
นิโรธาย ปฏิปนฺโน โหติ ธมฺมานุธมฺมปฏิปนฺโน ภิกฺขูติ อลํ
วจนาย รูปสฺส เจ ภิกฺขุ นิพฺพิทา วิราคา นิโรธา อนุปาทา
วิมุตฺโต โหติ ทิฏฺฐธมฺมนิพฺพานปฺปตฺโต ภิกฺขูติ อลํ วจนาย
เวทนาย เจ ภิกฺขุ เป สญฺญาย เจ ภิกฺขุ สงฺขารานํ เจ
ภิกฺขุ วิญฺญาณสฺส เจ ภิกฺขุ นิพฺพิทาย วิราคาย นิโรธาย
ธมฺมํ เทเสติ ธมฺมกถิโก ภิกฺขูติ อลํ วจนาย วิญฺญาณสฺส
เจ ภิกฺขุ นิพฺพิทาย วิราคาย นิโรธาย ปฏิปนฺโน โหติ ธมฺมานุธมฺมปฏิปนฺโน
ภิกฺขูติ อลํ วจนาย วิญฺญาณสฺส เจ ภิกฺขุ
นิพฺพิทา วิราคา นิโรธา อนุปาทา วิมุตฺโต โหติ ทิฏฺฐธมฺมนิพฺพานปฺปตฺโต
ภิกฺขูติ อลํ วจนายาติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ ธมฺมกถิโก ธมฺมกถิโกติ ภนฺเต วุจฺจติ กิตฺตาวตา
นุ โข ภนฺเต ธมฺมกถิโก โหติ กิตฺตาวตา ธมฺมานุธมฺมปฏิปนฺโน
โหติ กิตฺตาวตา ทิฏฺฐธมฺมนิพฺพานปฺปตฺโต โหตีติ รูปสฺส เจ
ภิกฺขุ นิพฺพิทาย วิราคาย นิโรธาย ธมฺมํ เทเสติ ธมฺมกถิโก
ภิกฺขูติ อลํ วจนาย รูปสฺส เจ ภิกฺขุ นิพฺพิทาย วิราคาย นิโรธาย



ปฏิปนฺโน โหติ ธมฺมานุธมฺมปฏิปนฺโน ภิกฺขูติ อลํ วจนาย
รูปสฺส เจ ภิกฺขุ นิพฺพิทา วิราคา นิโรธา อนุปาทา วิมุตฺโต โหติ
ทิฏฺฐธมฺมนิพฺพานปฺปตฺโต ภิกฺขูติ อลํ วจนาย เวทนาย เจ ภิกฺขุ
เป สญฺญาย เจ ภิกฺขุ สงฺขารานํ เจ ภิกฺขุ วิญฺญาณสฺส
เจ ภิกฺขุ นิพฺพิทาย วิราคาย นิโรธาย ธมฺมํ เทเสติ ธมฺมกถิโก
ภิกฺขูติ อลํ วจนาย วิญฺญาณสฺส เจ ภิกฺขุ นิพฺพิทาย วิราคาย
นิโรธาย ปฏิปนฺโน โหติ ธมฺมานุธมฺมปฏิปนฺโน ภิกฺขูติ อลํ
วจนาย วิญฺญาณสฺส เจ ภิกฺขุ นิพฺพิทา วิราคา นิโรธา
อนุปาทา วิมุตฺโต โหติ ทิฏฺฐธมฺมนิพฺพานปฺปตฺโต ภิกฺขูติ อลํ
วจนายาติ
สาวตฺถี อิธ ภิกฺขเว อสฺสุตวา ปุถุชฺชโน อริยานํ
อทสฺสาวี เป สปฺปุริสธมฺเม อวินีโต รูปํ อตฺตโต สมนุปสฺสติ
รูปวนฺตํ วา อตฺตานํ อตฺตนิ วา รูปํ รูปสฺมึ วา อตฺตานํ
อยํ วุจฺจติ ภิกฺขเว อสฺสุตวา ปุถุชฺชโน รูปพนฺธนพนฺโธ
สานฺตรพาหิรพนฺธนพนฺโธ อตีรทสฺสี อปารทสฺสี พนฺโธ ชิยฺยติ
พนฺโธ มิยฺยติ พนฺโธ อสฺมา โลกา ปรํ โลกํ คจฺฉติ เวทนํ อตฺตโต
สมนุปสฺสติ เป เวทนาย วา อตฺตานํ อยํ วุจฺจติ ภิกฺขเว
อสฺสุตวา ปุถุชฺชโน เวทนาพนฺธนพนฺโธ สานฺตรพาหิรพนฺธนพนฺโธ
อตีรทสฺสี อปารทสฺสี พนฺโธ ชิยฺยติ พนฺโธ มิยฺยติ พนฺโธ อสฺมา




โลกา ปรํ โลกํ คจฺฉติ สญฺญํ สงฺขาเร วิญฺญาณํ
อตฺตโต สมนุปสฺสติ เป อยํ วุจฺจติ ภิกฺขเว อสฺสุตวา ปุถุชฺชโน
วิญฺญาณพนฺธนพนฺโธ สานฺตรพาหิรพนฺธนพนฺโธ อตีรทสฺสี อปารทสฺสี
พนฺโธ ชิยฺยติ พนฺโธ มิยฺยติ พนฺโธ อสฺมา โลกา ปรํ โลกํ คจฺฉติ
สุตวา จ โข ภิกฺขเว อริยสาวโก อริยานํ ทสฺสาวี
เป สปฺปุริสธมฺเม สุวินีโต น รูปํ อตฺตโต สมนุปสฺสติ น
รูปวนฺตํ วา อตฺตานํ น อตฺตนิ วา รูปํ น รูปสฺมึ วา
อตฺตานํ อยํ วุจฺจติ ภิกฺขเว สุตวา อริยสาวโก นรูปพนฺธนพนฺโธ
นสานฺตรพาหิรพนฺธนพนฺโธ ตีรทสฺสี ปารทสฺสี ปริมุตฺโต
โส ทุกฺขสฺมาติ วทามิ เป น สญฺญํ น สงฺขาเร น
วิญฺญาณํ อตฺตโต สมนุปสฺสติ เป อยํ วุจฺจติ ภิกฺขเว สุตวา
อริยสาวโก นวิญฺญาณพนฺธนพนฺโธ นสานฺตรพาหิรพนฺธนพนฺโธ ตีรทสฺสี
ปารทสฺสี ปริมุตฺโต โส ทุกฺขสฺมาติ วทามีติ
สาวตฺถี ตํ กึ มญฺญถ ภิกฺขเว รูปํ เอตํ
มม เอโสหมสฺมิ เอโส เม อตฺตาติ สมนุปสฺสถาติ โน
เหตํ ภนฺเต สาธุ ภิกฺขเว รูปํ ภิกฺขเว เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ เวทนํ สญฺญํ สงฺขาเร วิญฺญาณํ เอตํ
มม เอโสหมสฺมิ เอโส เม อตฺตาติ สมนุปสฺสถาติ โน
เหตํ ภนฺเต สาธุ ภิกฺขเว วิญฺญาณํ ภิกฺขเว เนตํ มม


เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ เป เอวํ ปสฺสํ เป นาปรํ อิตฺถตฺตายาติ
ปชานาตีติ
สาวตฺถี ตตฺร โข ตํ กึ มญฺญถ ภิกฺขเว รูปํ
เนตํ มม เนโสหมสฺมิ น เมโส อตฺตาติ สมนุปสฺสถาติ
เอวํ ภนฺเต สาธุ ภิกฺขเว รูปํ ภิกฺขเว เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ เวทนํ สญฺญํ สงฺขาเร วิญฺญาณํ เนตํ มม
เนโสหมสฺมิ น เมโส อตฺตาติ สมนุปสฺสถาติ เอวํ ภนฺเต
สาธุ ภิกฺขเว วิญฺญาณํ เนตํ มม เนโสหมสฺมิ น เมโส
อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ เอวํ
ปสฺสํ เป นาปรํ อิตฺถตฺตายาติ ปชานาตีติ
สาวตฺถี สญฺโญชนิเย จ ภิกฺขเว ธมฺเม เทสิสฺสามิ
สญฺโญชนญฺจ ตํ สุณาถ กตเม จ ภิกฺขเว สญฺโญชนิยา
ธมฺมา กตมํ สญฺโญชนํ รูปํ ภิกฺขเว สญฺโญชนิโย ธมฺโม
โย ตตฺถ ฉนฺทราโค ตํ ตตฺถ สญฺโญชนํ เวทนา เป
สญฺญา สงฺขารา วิญฺญาณํ สญฺโญชนิโย ธมฺโม โย
ตตฺถ ฉนฺทราโค ตํ ตตฺถ สญฺโญชนํ อิเม วุจฺจนฺติ ภิกฺขเว
สญฺโญชนิยา ธมฺมา อิทํ สญฺโญชนนฺติ
สาวตฺถี อุปาทานิเย จ ภิกฺขเว ธมฺเม เทสิสฺสามิ



อุปาทานญฺจ ตํ สุณาถ กตเม จ ภิกฺขเว อุปาทานิยา ธมฺมา
กตมํ อุปาทานํ รูปํ ภิกฺขเว อุปาทานิโย ธมฺโม โย ตตฺถ
ฉนฺทราโค ตํ ตตฺถ อุปาทานํ เวทนา เป สญฺญา
สงฺขารา วิญฺญาณํ อุปาทานิโย ธมฺโม โย ตตฺถ ฉนฺทราโค
ตํ ตตฺถ อุปาทานํ อิเม วุจฺจนฺติ ภิกฺขเว อุปาทานิยา ธมฺมา
อิทํ อุปาทานนฺติ
เอกํ สมยํ อายสฺมา จ สารีปุตฺโต อายสฺมา จ
มหาโกฏฺฐิโต พาราณสิยํ วิหรนฺติ อิสิปตเน มิคทาเย อถ
โข อายสฺมา มหาโกฏฺฐิโต สายณฺหสมยํ ปฏิสลฺลานา วุฏฺฐิโต
เยนายสฺมา สารีปุตฺโต เตนุปสงฺกมิ เป เอตทโวจ สีลวตาวุโส
สารีปุตฺต ภิกฺขุนา กตเม ธมฺมา โยนิโส มนสิกาตพฺพาติ สีลวตาวุโส
โกฏฺฐิต ภิกฺขุนา ปญฺจุปาทานกฺขนฺธา อนิจฺจโต ทุกฺขโต
โรคโต คณฺฑโต สลฺลโต อฆโต อาพาธโต ปรโต ปโลกโต
สุญฺญโต อนตฺตโต โยนิโส มนสิกาตพฺพา กตเม ปญฺจ
เสยฺยถีทํ รูปูปาทานกฺขนฺโธ เวทนูปาทานกฺขนฺโธ สญฺญูปาทานกฺขนฺโธ
สงฺขารูปาทานกฺขนฺโธ วิญฺญาณูปาทานกฺขนฺโธ สีลวตาวุโส
โกฏฺฐิต ภิกฺขุนา อิเม ปญฺจุปาทานกฺขนฺธา อนิจฺจโต
ทุกฺขโต โรคโต คณฺฑโต สลฺลโต อฆโต อาพาธโต ปรโต
ปโลกโต สุญฺญโต อนตฺตโต โยนิโส มนสิกาตพฺพา ฐานํ



โข ปเนตํ อาวุโส วิชฺชติ ยํ สีลวา ภิกฺขุ อิเม ปญฺจุปาทานกฺขนฺเธ
อนิจฺจโต เป อนตฺตโต โยนิโส มนสิกโรนฺโต
โสตาปตฺติผลํ สจฺฉิกเรยฺยาติ
โสตาปนฺเนน ปนาวุโส สารีปุตฺต ภิกฺขุนา กตเม
ธมฺมา โยนิโส มนสิกาตพฺพาติ โสตาปนฺเนนปิ โข อาวุโส
โกฏฺฐิต ภิกฺขุนา อิเม ปญฺจุปาทานกฺขนฺธา อนิจฺจโต เป
อนตฺตโต โยนิโส มนสิกาตพฺพา ฐานํ โข ปเนตํ อาวุโส วิชฺชติ
ยํ โสตาปนฺโน ภิกฺขุ อิเม ปญฺจุปาทานกฺขนฺเธ อนิจฺจโต เป
อนตฺตโต โยนิโส มนสิกโรนฺโต สกทาคามิผลํ สจฺฉิกเรยฺยาติ
สกทาคามินา ปนาวุโส สารีปุตฺต ภิกฺขุนา กตเม ธมฺมา
โยนิโส มนสิกาตพฺพาติ สกทาคามินาปิ โข อาวุโส โกฏฺฐิต
ภิกฺขุนา อิเมว ปญฺจุปาทานกฺขนฺธา อนิจฺจโต เป อนตฺตโต
โยนิโส มนสิกาตพฺพา ฐานํ โข ปเนตํ อาวุโส วิชฺชติ ยํ
สกทาคามี ภิกฺขุ อิเม ปญฺจุปาทานกฺขนฺเธ อนิจฺจโต เป
อนตฺตโต โยนิโส มนสิกโรนฺโต อนาคามิผลํ สจฺฉิกเรยฺยาติ
อนาคามินา ปนาวุโส สารีปุตฺต ภิกฺขุนา กตเม ธมฺมา
โยนิโส มนสิกาตพฺพาติ อนาคามินาปิ โข อาวุโส โกฏฺฐิต
ภิกฺขุนา อิเมว ปญฺจุปาทานกฺขนฺธา อนิจฺจโต เป อนตฺตโต
โยนิโส มนสิกาตพฺพา ฐานํ โข ปเนตํ อาวุโส วิชฺชติ ยํ
อนาคามี ภิกฺขุ อิเม ปญฺจุปาทานกฺขนฺเธ อนิจฺจโต เป



อนตฺตโต โยนิโส มนสิกโรนฺโต อรหตฺตํ สจฺฉิกเรยฺยาติ
อรหตา ปนาวุโส สารีปุตฺต กตเม ธมฺมา โยนิโส
มนสิกาตพฺพาติ อรหตาปิ โข อาวุโส โกฏฺฐิต อิเมว
ปญฺจุปาทานกฺขนฺธา อนิจฺจโต ทุกฺขโต โรคโต คณฺฑโต สลฺลโต อฆโต
อาพาธโต ปรโต ปโลกโต สุญฺญโต อนตฺตโต โยนิโส มนสิกาตพฺพา
นตฺถิ โข อาวุโส อรหโต อุตฺตริกรณียํ กตสฺส วา
ปฏิจฺจโย อปิ จิเม ธมฺมา ภาวิตา พหุลีกตา ทิฏฺฐธมฺมสุขวิหาราย
เจว สํวตฺตนฺติ สติสมฺปชญฺญาย จาติ
เอกํ สมยํ อายสฺมา จ สารีปุตฺโต อายสฺมา จ
มหาโกฏฺฐิโต พาราณสิยํ วิหรนฺติ อิสิปตเน มิคทาเย อถ โข
อายสฺมา มหาโกฏฺฐิโต สายณฺหสมยํ ปฏิสลฺลานา วุฏฺฐิโต เยนายสฺมา
สารีปุตฺโต เตนุปสงฺกมิ อุปสงฺกมิตฺวา เป เอตทโวจ
สุตวตาวุโส สารีปุตฺต ภิกฺขุนา กตเม ธมฺมา โยนิโส มนสิกาตพฺพาติ
สุตวตาวุโส โกฏฺฐิต ภิกฺขุนา ปญฺจุปาทานกฺขนฺธา
อนิจฺจโต เป อนตฺตโต โยนิโส มนสิกาตพฺพา กตเม
ปญฺจ เสยฺยถีทํ รูปูปาทานกฺขนฺโธ เป วิญฺญาณูปาทานกฺขนฺโธ
สุตวตาวุโส โกฏฺฐิต ภิกฺขุนา อิเม ปญฺจุปาทานกฺขนฺธา
อนิจฺจโต เป อนตฺตโต โยนิโส มนสิกาตพฺพา
ฐานํ โข ปเนตํ อาวุโส วิชฺชติ ยํ สุตวา ภิกฺขุ อิเม ปญฺจุปาทานกฺขนฺเธ
อนิจฺจโต เป อนตฺตโต โยนิโส มนสิกโรนฺโต



โสตาปตฺติผลํ สจฺฉิกเรยฺยาติ
โสตาปนฺเนน ปนาวุโส สารีปุตฺต ภิกฺขุนา กตเม
ธมฺมา โยนิโส มนสิกาตพฺพาติ โสตาปนฺเนนปิ โข อาวุโส
โกฏฺฐิต ภิกฺขุนา อิเมว ปญฺจุปาทานกฺขนฺธา อนิจฺจโต เป
อนตฺตโต โยนิโส มนสิกาตพฺพา ฐานํ โข ปเนตํ อาวุโส
วิชฺชติ ยํ โสตาปนฺโน ภิกฺขุ อิเม ปญฺจุปาทานกฺขนฺเธ อนิจฺจโต
เป อนตฺตโต โยนิโส มนสิกโรนฺโต สกทาคามิผลํ เป
อนาคามิผลํ เป อรหตฺตผลํ สจฺฉิกเรยฺยาติ
อรหตา ปนาวุโส สารีปุตฺต กตเม ธมฺมา โยนิโส
มนสิกาตพฺพาติ อรหตาปิ โข อาวุโส โกฏฺฐิต อิเมว
ปญฺจุปาทานกฺขนฺธา อนิจฺจโต ทุกฺขโต โรคโต คณฺฑโต สลฺลโต อฆโต
อาพาธโต ปรโต ปโลกโต สุญฺญโต อนตฺตโต โยนิโส มนสิกาตพฺพา
นตฺถิ โข อาวุโส อรหโต อุตฺตริกรณียํ กตสฺส วา
ปฏิจฺจโย อปิ จิเม ธมฺมา ภาวิตา พหุลีกตา ทิฏฺฐธมฺมสุขวิหาราย
เจว สํวตฺตนฺติ สติสมฺปชญฺญาย จาติ
สาวตฺถี อถ โข อายสฺมา กปฺโป เยน ภควา
เตนุปสงฺกมิ เป เอกมนฺตํ นิสินฺโน โข อายสฺมา กปฺโป
ภควนฺตํ เอตทโวจ กถํ นุ โข ภนฺเต ชานโต กถํ ปสฺสโต
อิมสฺมิญฺจ สวิญฺญาณเก กาเย พหิทฺธา จ สพฺพนิมิตฺเตสุ
อหงฺการมมงฺการมานานุสยา น โหนฺตีติ ยงฺกิญฺจิ กปฺป รูปํ อตีตานาคตปจฺจุปฺปนฺนํ



อชฺฌตฺตํ วา พหิทฺธา วา โอฬาริกํ วา สุขุมํ
วา หีนํ วา ปณีตํ วา ยํ ทูเร สนฺติเก วา สพฺพํ รูปํ
เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย ปสฺสติ ยา กาจิ เวทนา เป ยา กาจิ
สญฺญา เย เกจิ สงฺขารา ยงฺกิญฺจิ วิญฺญาณํ อตีตานาคตปจฺจุปฺปนฺนํ
อชฺฌตฺตํ วา พหิทฺธา วา โอฬาริกํ วา สุขุมํ
วา หีนํ วา ปณีตํ วา ยํ ทูเร สนฺติเก วา สพฺพํ วิญฺญาณํ
เนตํ มม เนโสหมสฺมิ น เมโส อตฺตาติ เอวเมตํ ยถาภูตํ
สมฺมปฺปญฺญาย ปสฺสติ เอวํ โข กปฺป ชานโต เอวํ ปสฺสโต
อิมสฺมิญฺจ สวิญฺญาณเก กาเย พหิทฺธา จ สพฺพนิมิตฺเตสุ
อหงฺการมมงฺการมานานุสยา น โหนฺตีติ
สาวตฺถี ตตฺร โข เอกมนฺตํ นิสินฺโน โข อายสฺมา
กปฺโป ภควนฺตํ เอตทโวจ กถํ นุ โข ภนฺเต ชานโต กถํ
ปสฺสโต อิมสฺมิญฺจ สวิญฺญาณเก กาเย พหิทฺธา จ สพฺพนิมิตฺเตสุ
อหงฺการมมงฺการมานาปคตํ มานสํ โหติ วิธา สมติกฺกนฺตํ สนฺตํ
สุวิมุตฺตนฺติ ยงฺกิญฺจิ กปฺป รูปํ อตีตานาคตปจฺจุปฺปนฺนํ เป
สพฺพํ รูปํ เนตํ มม เนโสหมสฺมิ น เมโส อตฺตาติ เอวเมตํ
ยถาภูตํ สมฺมปฺปญฺญาย ทิสฺวา อนุปาทา วิมุตฺโต โหติ
ยา กาจิ เวทนา ยา กาจิ สญฺญา เย เกจิ สงฺขารา
ยงฺกิญฺจิ วิญฺญาณํ อตีตานาคตปจฺจุปฺปนฺนํ อชฺฌตฺตํ วา พหิทฺธา


วา โอฬาริกํ วา สุขุมํ วา หีนํ วา ปณีตํ วา ยํ ทูเร สนฺติเก
วา สพฺพํ วิญฺญาณํ เนตํ มม เนโสหมสฺมิ น เมโส อตฺตาติ
เอวเมตํ ยถาภูตํ สมฺมปฺปญฺญาย ทิสฺวา อนุปาทา วิมุตฺโต โหติ
เอวํ โข กปฺป ชานโต เอวํ ปสฺสโต อิมสฺมิญฺจ สวิญฺญาณเก กาเย
พหิทฺธา จ สพฺพนิมิตฺเตสุ อหงฺการมมงฺการมานาปคตํ มานสํ โหติ
วิธา สมติกฺกนฺตํ สนฺตํ สุวิมุตฺตนฺติ
ธมฺมกถิกวคฺโค สมตฺโต
ตสฺสุทฺทานํ
อวิชฺชวิชฺชา เทฺว กถิกา พนฺธนา ปริมุจฺจิตา เทฺว
สญฺโญชนํ อุปาทานํ สีลํ สุตวา เทฺว จ กปฺเปนาติ




ขนฺธสํยุตฺตสฺส จุลฺลปณฺณาสเก อวิชฺชาวคฺโค ตติโย
สาวตฺถี อถ โข อญฺญตโร ภิกฺขุ เยน ภควา
เตนุปสงฺกมิ อุปสงฺกมิตฺวา เป เอกมนฺตํ นิสินฺโน โข โส
ภิกฺขุ ภควนฺตํ เอตทโวจ อวิชฺชา อวิชฺชาติ ภนฺเต วุจฺจติ
กตมา นุ โข ภนฺเต อวิชฺชา กิตฺตาวตา จ อวิชฺชาคโต โหตีติ
อิธ ภิกฺขุ อสฺสุตวา ปุถุชฺชโน สมุทยธมฺมํ รูปํ สมุทยธมฺมํ
รูปนฺติ ยถาภูตํ นปฺปชานาติ วยธมฺมํ รูปํ วยธมฺมํ รูปนฺติ
ยถาภูตํ นปฺปชานาติ สมุทยวยธมฺมํ รูปํ สมุทยวยธมฺมํ รูปนฺติ
ยถาภูตํ นปฺปชานาติ สมุทยธมฺมํ เวทนํ สมุทยธมฺมา เวทนาติ
ยถาภูตํ นปฺปชานาติ วยธมฺมํ เวทนํ วยธมฺมา เวทนาติ ยถาภูตํ
นปฺปชานาติ เป นปฺปชานาติ สมุทยธมฺมํ สญฺญํ เป
นปฺปชานาติ สมุทยธมฺเม สงฺขาเร สมุทยธมฺมา สงฺขาราติ
ยถาภูตํ นปฺปชานาติ วยธมฺเม สงฺขาเร วยธมฺมา สงฺขาราติ
ยถาภูตํ นปฺปชานาติ สมุทยวยธมฺเม สงฺขาเร สมุทยวยธมฺมา
สงฺขาราติ ยถาภูตํ นปฺปชานาติ สมุทยธมฺมํ วิญฺญาณํ สมุทยธมฺมํ
วิญฺญาณนฺติ ยถาภูตํ นปฺปชานาติ วยธมฺมํ วิญฺญาณํ วยธมฺมํ
วิญฺญาณนฺติ ยถาภูตํ นปฺปชานาติ สมุทยวยธมฺมํ วิญฺญาณํ
สมุทยวยธมฺมํ วิญฺญาณนฺติ ยถาภูตํ นปฺปชานาติ อยํ วุจฺจติ
ภิกฺขุ อวิชฺชา เอตฺตาวตา จ อวิชฺชาคโต โหตีติ


เอวํ วุตฺเต โส ภิกฺขุ ภควนฺตํ เอตทโวจ วิชฺชา
วิชฺชาติ ภนฺเต วุจฺจติ กตมา นุ โข ภนฺเต วิชฺชา กิตฺตาวตา
จ วิชฺชาคโต โหตีติ อิธ ภิกฺขุ สุตวา อริยสาวโก สมุทยธมฺมํ
รูปํ สมุทยธมฺมํ รูปนฺติ ยถาภูตํ ปชานาติ วยธมฺมํ รูปํ
วยธมฺมํ รูปนฺติ ยถาภูตํ ปชานาติ สมุทยวยธมฺมํ รูปํ สมุทยวยธมฺมํ
รูปนฺติ ยถาภูตํ ปชานาติ สมุทยธมฺมํ เวทนํ สมุทยธมฺมา
เวทนาติ ยถาภูตํ ปชานาติ วยธมฺมํ เวทนํ วยธมฺมา
เวทนาติ ยถาภูตํ ปชานาติ สมุทยวยธมฺมํ เวทนํ สมุทยวยธมฺมา
เวทนาติ ยถาภูตํ ปชานาติ สมุทยธมฺมํ สญฺญํ เป
ปชานาติ สมุทยธมฺเม สงฺขาเร สมุทยธมฺมา สงฺขาราติ ยถาภูตํ
ปชานาติ วยธมฺเม สงฺขาเร วยธมฺมา สงฺขาราติ ยถาภูตํ
ปชานาติ สมุทยวยธมฺเม สงฺขาเร สมุทยวยธมฺมา สงฺขาราติ
ยถาภูตํ ปชานาติ สมุทยธมฺมํ วิญฺญาณํ สมุทยธมฺมํ วิญฺญาณนฺติ
ยถาภูตํ ปชานาติ วยธมฺมํ วิญฺญาณํ วยธมฺมํ วิญฺญาณนฺติ
ยถาภูตํ ปชานาติ สมุทยวยธมฺมํ วิญฺญาณํ สมุทยวยธมฺมํ
วิญฺญาณนฺติ ยถาภูตํ ปชานาติ อยํ วุจฺจติ ภิกฺขุ วิชฺชา
เอตฺตาวตา จ วิชฺชาคโต โหตีติ
เอกํ สมยํ อายสฺมา จ สารีปุตฺโต อายสฺมา จ มหาโกฏฺฐิโต
พาราณสิยํ วิหรนฺติ อิสิปตเน มิคทาเย อถ โข
อายสฺมา มหาโกฏฺฐิโต สายณฺหสมยํ ปฏิสลฺลานา วุฏฺฐิโต เป


เอกมนฺตํ นิสินฺโน โข อายสฺมา มหาโกฏฺฐิโต อายสฺมนฺตํ สารีปุตฺตํ
เอตทโวจ อวิชฺชา อวิชฺชาติ อาวุโส สารีปุตฺต วุจฺจติ กตมา
นุ โข อาวุโส อวิชฺชา กิตฺตาวตา จ อวิชฺชาคโต โหตีติ
อิธาวุโส อสฺสุตวา ปุถุชฺชโน สมุทยธมฺมํ รูปํ สมุทยธมฺมํ รูปนฺติ
ยถาภูตํ นปฺปชานาติ วยธมฺมํ รูปํ วยธมฺมํ รูปนฺติ ยถาภูตํ
นปฺปชานาติ สมุทยวยธมฺมํ รูปํ สมุทยวยธมฺมํ รูปนฺติ ยถาภูตํ
นปฺปชานาติ สมุทยธมฺมํ เวทนํ เป วยธมฺมํ เวทนํ เป
สมุทยวยธมฺมํ เวทนํ เป สมุทยธมฺมํ สญฺญํ เป สมุทยธมฺเม
สงฺขาเร เป วยธมฺเม สงฺขาเร สมุทยวยธมฺเม
สงฺขาเร สมุทยวยธมฺมา สงฺขาราติ ยถาภูตํ นปฺปชานาติ สมุทยธมฺมํ
วิญฺญาณํ เป วยธมฺมํ วิญฺญาณํ สมุทยวยธมฺมํ
วิญฺญาณํ สมุทยวยธมฺมํ วิญฺญาณนฺติ ยถาภูตํ นปฺปชานาติ
อยํ วุจฺจตาวุโส อวิชฺชา เอตฺตาวตา จ อวิชฺชาคโต โหตีติ
เอกํ สมยํ อายสฺมา จ สารีปุตฺโต อายสฺมา จ
มหาโกฏฺฐิโต พาราณสิยํ วิหรนฺติ อิสิปตเน มิคทาเย เอกมนฺตํ
นิสินฺโน โข อายสฺมา มหาโกฏฺฐิโต อายสฺมนฺตํ สารีปุตฺตํ เอตทโวจ
วิชฺชา วิชฺชาติ อาวุโส สารีปุตฺต วุจฺจติ กตมา นุ โข อาวุโส
วิชฺชา กิตฺตาวตา จ วิชฺชาคโต โหตีติ อิธาวุโส สุตวา
อริยสาวโก สมุทยธมฺมํ รูปํ สมุทยธมฺมํ รูปนฺติ ยถาภูตํ ปชานาติ
วยธมฺมํ รูปํ เป สมุทยวยธมฺมํ รูปํ สมุทยวยธมฺมํ รูปนฺติ



ยถาภูตํ ปชานาติ สมุทยธมฺมํ เวทนํ เป สมุทยธมฺมํ สญฺญํ
เป สมุทยธมฺเม สงฺขาเร วยธมฺเม สงฺขาเร สมุทยวยธมฺเม
สงฺขาเร สมุทยวยธมฺมา สงฺขาราติ ยถาภูตํ ปชานาติ
สมุทยธมฺมํ วิญฺญาณํ วยธมฺมํ วิญฺญาณํ สมุทยวยธมฺมํ
วิญฺญาณํ สมุทยวยธมฺมํ วิญฺญาณนฺติ ยถาภูตํ ปชานาติ
อยํ วุจฺจตาวุโส วิชฺชา เอตฺตาวตา จ วิชฺชาคโต โหตีติ
ตญฺเญว นิทานํ เอกมนฺตํ นิสินฺโน โข อายสฺมา
มหาโกฏฺฐิโต อายสฺมนฺตํ สารีปุตฺตํ เอตทโวจ อวิชฺชา อวิชฺชาติ
อาวุโส สารีปุตฺต วุจฺจติ กตมา นุ โข อาวุโส อวิชฺชา
กิตฺตาวตา จ อวิชฺชาคโต โหตีติ อิธาวุโส อสฺสุตวา ปุถุชฺชโน
รูปสฺส อสฺสาทญฺจ อาทีนวญฺจ นิสฺสรณญฺจ ยถาภูตํ นปฺปชานาติ
เวทนาย เป สญฺญาย สงฺขารานํ วิญฺญาณสฺส อสฺสาทญฺจ
อาทีนวญฺจ นิสฺสรณญฺจ ยถาภูตํ นปฺปชานาติ อยํ วุจฺจตาวุโส
อวิชฺชา เอตฺตาวตา จ อวิชฺชาคโต โหตีติ
ตญฺเญว นิทานํ เอกมนฺตํ นิสินฺโน โข อายสฺมา
มหาโกฏฺฐิโต อายสฺมนฺตํ สารีปุตฺตํ เอตทโวจ วิชฺชา วิชฺชาติ
อาวุโส สารีปุตฺต วุจฺจติ กตมา นุ โข อาวุโส วิชฺชา
กิตฺตาวตา จ วิชฺชาคโต โหตีติ อิธาวุโส สุตวา อริยสาวโกพ
รูปสฺส อสฺสาทญฺจ อาทีนวญฺจ นิสฺสรณญฺจ ยถาภูตํ ปชานาติ
เวทนาย เป สญฺญาย สงฺขารานํ วิญฺญาณสฺส อสฺสาทญฺจ


อาทีนวญฺจ นิสฺสรณญฺจ ยถาภูตํ ปชานาติ อยํ วุจฺจตาวุโส
วิชฺชา เอตฺตาวตา จ วิชฺชาคโต โหตีติ
ตญฺเญว นิทานํ เอกมนฺตํ นิสินฺโน โข อายสฺมา
มหาโกฏฺฐิโต อายสฺมนฺตํ สารีปุตฺตํ เอตทโวจ อวิชฺชา อวิชฺชาติ
อาวุโส สารีปุตฺต วุจฺจติ กตมา นุ โข อาวุโส อวิชฺชา
กิตฺตาวตา จ อวิชฺชาคโต โหตีติ อิธาวุโส อสฺสุตวา ปุถุชฺชโน
รูปสฺส สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ
ยถาภูตํ นปฺปชานาติ เวทนาย เป สญฺญาย
สงฺขารานํ วิญฺญาณสฺส สมุทยญฺจ อตฺถงฺคมญฺจ อสฺสาทญฺจ
อาทีนวญฺจ นิสฺสรณญฺจ ยถาภูตํ นปฺปชานาติ อยํ วุจฺจตาวุโส
อวิชฺชา เอตฺตาวตา จ อวิชฺชาคโต โหตีติ
ตญฺเญว นิทานํ เอกมนฺตํ นิสินฺโน โข อายสฺมา
มหาโกฏฺฐิโต อายสฺมนฺตํ สารีปุตฺตํ เอตทโวจ วิชฺชา วิชฺชาติ
อาวุโส สารีปุตฺต วุจฺจติ กตมา นุ โข อาวุโส วิชฺชา กิตฺตาวตา
จ วิชฺชาคโต โหตีติ อิธาวุโส สุตวา อริยสาวโก รูปสฺส
สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ
ยถาภูตํ ปชานาติ เวทนาย เป สญฺญาย สงฺขารานํ
วิญฺญาณสฺส สมุทยญฺจ อตฺถงฺคมญฺจ อสฺสาทญฺจ อาทีนวญฺจ
นิสฺสรณญฺจ ยถาภูตํ ปชานาติ อยํ วุจฺจตาวุโส วิชฺชา
เอตฺตาวตา จ วิชฺชาคโต โหตีติ


เอกํ สมยํ อายสฺมา จ สารีปุตฺโต อายสฺมา จ
มหาโกฏฺฐิโต พาราณสิยํ วิหรนฺติ อิสิปตเน มิคทาเย อถ โข
อายสฺมา สารีปุตฺโต เป เอกมนฺตํ นิสินฺโน โข อายสฺมา
สารีปุตฺโต อายสฺมนฺตํ มหาโกฏฺฐิตํ เอตทโวจ อวิชฺชา อวิชฺชาติ
อาวุโส โกฏฺฐิต วุจฺจติ กตมา นุ โข อาวุโส อวิชฺชา กิตฺตาวตา
จ อวิชฺชาคโต โหตีติ อิธาวุโส อสฺสุตวา ปุถุชฺชโน
รูปสฺส อสฺสาทญฺจ อาทีนวญฺจ นิสฺสรณญฺจ ยถาภูตํ นปฺปชานาติ
เวทนาย เป สญฺญาย สงฺขารานํ วิญฺญาณสฺส อสฺสาทญฺจ
อาทีนวญฺจ นิสฺสรณญฺจ ยถาภูตํ นปฺปชานาติ อยํ วุจฺจตาวุโส
อวิชฺชา เอตฺตาวตา จ อวิชฺชาคโต โหตีติ
เอวํ วุตฺเต อายสฺมา สารีปุตฺโต อายสฺมนฺตํ มหาโกฏฺฐิตํ
เอตทโวจ วิชฺชา วิชฺชาติ อาวุโส โกฏฺฐิต วุจฺจติ
กตมา นุ โข อาวุโส วิชฺชา กิตฺตาวตา จ วิชฺชาคโต โหตีติ
อิธาวุโส สุตวา อริยสาวโก รูปสฺส อสฺสาทญฺจ อาทีนวญฺจ
นิสฺสรณญฺจ ยถาภูตํ ปชานาติ เวทนาย เป สญฺญาย
สงฺขารานํ วิญฺญาณสฺส อสฺสาทญฺจ อาทีนวญฺจ นิสฺสรณญฺจ
ยถาภูตํ ปชานาติ อยํ วุจฺจตาวุโส วิชฺชา เอตฺตาวตา จ
วิชฺชาคโต โหตีติ
ตญฺเญว นิทานํ เอกมนฺตํ นิสินฺโน โข อายสฺมา
สารีปุตฺโต อายสฺมนฺตํ มหาโกฏฺฐิตํ เอตทโวจ อวิชฺชา อวิชฺชาติ


อาวุโส โกฏฺฐิต วุจฺจติ กตมา นุ โข อาวุโส อวิชฺชา กิตฺตาวตา
จ อวิชฺชาคโต โหตีติ อิธาวุโส อสฺสุตวา ปุถุชฺชโน รูปสฺส
สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ ยถาภูตํ
นปฺปชานาติ เวทนาย เป สญฺญาย สงฺขารานํ
วิญฺญาณสฺส สมุทยญฺจ อตฺถงฺคมญฺจ อสฺสาทญฺจ อาทีนวญฺจ
นิสฺสรณญฺจ ยถาภูตํ นปฺปชานาติ อยํ วุจฺจตาวุโส อวิชฺชา
เอตฺตาวตา จ อวิชฺชาคโต โหตีติ
เอวํ วุตฺเต อายสฺมา สารีปุตฺโต อายสฺมนฺตํ มหาโกฏฺฐิตํ
เอตทโวจ วิชฺชา วิชฺชาติ อาวุโส โกฏฺฐิต วุจฺจติ
กตมา นุ โข อาวุโส วิชฺชา กิตฺตาวตา จ วิชฺชาคโต โหตีติ
อิธาวุโส สุตวา อริยสาวโก รูปสฺส สมุทยญฺจ อตฺถงฺคมญฺจ
อสฺสาทญฺจ อาทีนวญฺจ นิสฺสรณญฺจ ยถาภูตํ ปชานาติ เวทนาย เป
สญฺญาย สงฺขารานํ วิญฺญาณสฺส สมุทยญฺจ อตฺถงฺคมญฺจ
อสฺสาทญฺจ อาทีนวญฺจ นิสฺสรณญฺจ ยถาภูตํ ปชานาติ อยํ
วุจฺจตาวุโส วิชฺชา เอตฺตาวตา จ วิชฺชาคโต โหตีติ
ตญฺเญว นิทานํ เอกมนฺตํ นิสินฺโน โข อายสฺมา
สารีปุตฺโต อายสฺมนฺตํ มหาโกฏฺฐิตํ เอตทโวจ อวิชฺชา อวิชฺชาติ
อาวุโส โกฏฺฐิต วุจฺจติ กตมา นุ โข อาวุโส อวิชฺชา กิตฺตาวตา
จ อวิชฺชาคโต โหตีติ อิธาวุโส อสฺสุตวา ปุถุชฺชโน รูปํ
นปฺปชานาติ รูปสมุทยํ นปฺปชานาติ รูปนิโรธํ นปฺปชานาติ


รูปนิโรธคามินีปฏิปทํ นปฺปชานาติ เวทนํ เป สญฺญํ สงฺขาเร
วิญฺญาณํ นปฺปชานาติ วิญฺญาณสมุทยํ นปฺปชานาติ วิญฺญาณนิโรธํ
นปฺปชานาติ วิญฺญาณนิโรธคามินีปฏิปทํ นปฺปชานาติ
อยํ วุจฺจตาวุโส อวิชฺชา เอตฺตาวตา จ อวิชฺชาคโต โหตีติ
เอวํ วุตฺเต อายสฺมา สารีปุตฺโต อายสฺมนฺตํ มหาโกฏฺฐิตํ
เอตทโวจ วิชฺชา วิชฺชาติ อาวุโส โกฏฺฐิต วุจฺจติ กตมา
นุ โข อาวุโส วิชฺชา กิตฺตาวตา จ วิชฺชาคโต โหตีติ
อิธาวุโส สุตวา อริยสาวโก รูปํ ปชานาติ รูปสมุทยํ ปชานาติ
รูปนิโรธํ ปชานาติ รูปนิโรธคามินีปฏิปทํ ปชานาติ เวทนํ
สญฺญํ สงฺขาเร วิญฺญาณํ ปชานาติ วิญฺญาณสมุทยํ ปชานาติ
วิญฺญาณนิโรธํ ปชานาติ วิญฺญาณนิโรธคามินีปฏิปทํ ปชานาติ
อยํ วุจฺจตาวุโส วิชฺชา เอตฺตาวตา จ วิชฺชาคโต โหตีติ
อวิชฺชาวคฺโค สมตฺโต
ตสฺสุทฺทานํ
สมุทยธมฺเมน ตีณิ อสฺสาเท จ อปเร ทุเว
สมุทเย จ เทฺว วุตฺตา โกฏฺฐิเต อปเร ตโยติ



ขนฺธสํยุตฺตสฺส จุลฺลปณฺณาสเก กุกฺกุฬวคฺโค จตุตฺโถ
สาวตฺถี รูปํ ภิกฺขเว กุกฺกุฬํ เวทนา กุกฺกุฬา
สญฺญา กุกฺกุฬา สงฺขารา กุกฺกุฬา วิญฺญาณํ กุกฺกุฬํ เอวํ ปสฺสํ
ภิกฺขเว สุตวา อริยสาวโก รูปสฺมึปิ นิพฺพินฺทติ เวทนายปิ นิพฺพินฺทติ
สญฺญายปิ นิพฺพินฺทติ สงฺขาเรสุปิ นิพฺพินฺทติ วิญฺญาณสฺมึปิ
นิพฺพินฺทติ นิพฺพินฺทํ วิรชฺชติ วิราคา วิมุจฺจติ วิมุตฺตสฺมึ
วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ กตํ
กรณียํ นาปรํ อิตฺถตฺตายาติ ปชานาตีติ
สาวตฺถี ยํ ภิกฺขเว อนิจฺจํ ตตฺร โว ฉนฺโท
ปหาตพฺโพ กิญฺจ ภิกฺขเว อนิจฺจํ รูปํ ภิกฺขเว อนิจฺจํ ตตฺร
โว ฉนฺโท ปหาตพฺโพ เวทนา อนิจฺจา เป สญฺญา
สงฺขารา วิญฺญาณํ อนิจฺจํ ตตฺร โว ฉนฺโท ปหาตพฺโพ
ยํ ภิกฺขเว อนิจฺจํ ตตฺร โว ฉนฺโท ปหาตพฺโพติ
สาวตฺถี ยํ ภิกฺขเว อนิจฺจํ ตตฺร โว ราโค
ปหาตพฺโพ กิญฺจ ภิกฺขเว อนิจฺจํ รูปํ ภิกฺขเว อนิจฺจํ ตตฺร
โว ราโค ปหาตพฺโพ เวทนา อนิจฺจา เป สญฺญา
สงฺขารา วิญฺญาณํ อนิจฺจํ ตตฺร โว ราโค ปหาตพฺโพ
ยํ ภิกฺขเว อนิจฺจํ ตตฺร โว ราโค ปหาตพฺโพติ
สาวตฺถี ยํ ภิกฺขเว อนิจฺจํ ตตฺร โว ฉนฺทราโค


ปหาตพฺโพ กิญฺจ ภิกฺขเว อนิจฺจํ รูปํ ภิกฺขเว อนิจฺจํ ตตฺร
โว ฉนฺทราโค ปหาตพฺโพ เวทนา อนิจฺจา เป สญฺญา
สงฺขารา วิญฺญาณํ อนิจฺจํ ตตฺร โว ฉนฺทราโค ปหาตพฺโพ
ยํ ภิกฺขเว อนิจฺจํ ตตฺร โว ฉนฺทราโค ปหาตพฺโพติ
สาวตฺถี ยํ ภิกฺขเว ทุกฺขํ ตตฺร โว ฉนฺโท
ปหาตพฺโพ เป ราโค ปหาตพฺโพ ฉนฺทราโค ปหาตพฺโพติ
สาวตฺถี ตตฺร โข โย ภิกฺขเว อนตฺตา ตตฺร
โว ฉนฺโท ปหาตพฺโพ โก จ ภิกฺขเว อนตฺตา รูปํ ภิกฺขเว
อนตฺตา ตตฺร โว ฉนฺโท ปหาตพฺโพ เวทนา อนตฺตา เป
สญฺญา สงฺขารา วิญฺญาณํ อนตฺตา ตตฺร โว ฉนฺโท
ปหาตพฺโพ โย ภิกฺขเว อนตฺตา ตตฺร โว ฉนฺโท ปหาตพฺโพติ
สาวตฺถี โย ภิกฺขเว อนตฺตา ตตฺร โว ราโค
ปหาตพฺโพ โก จ ภิกฺขเว อนตฺตา รูปํ ภิกฺขเว อนตฺตา
ตตฺร โว ราโค ปหาตพฺโพ เวทนา อนตฺตา เป สญฺญา
สงฺขารา วิญฺญาณํ อนตฺตา ตตฺร โว ราโค ปหาตพฺโพ
โย ภิกฺขเว อนตฺตา ตตฺร โว ราโค ปหาตพฺโพติ
สาวตฺถี โย ภิกฺขเว อนตฺตา ตตฺร โว ฉนฺทราโค
ปหาตพฺโพ โก จ ภิกฺขเว อนตฺตา รูปํ ภิกฺขเว อนตฺตา
ตตฺร โว ฉนฺทราโค ปหาตพฺโพ เวทนา อนตฺตา เป สญฺญา
สงฺขารา วิญฺญาณํ อนตฺตา ตตฺร โว ฉนฺทราโค ปหาตพฺโพ


โย ภิกฺขเว อนตฺตา ตตฺร โว ฉนฺทราโค ปหาตพฺโพติ
สาวตฺถี ตตฺร โข สทฺธาปพฺพชิตสฺส ภิกฺขเว
กุลปุตฺตสฺส อยมนุธมฺโม โหติ ยํ รูเป นิพฺพิทาพหุลํ วิหเรยฺย
เวทนาย สญฺญาย สงฺขาเรสุ วิญฺญาเณ นิพฺพิทาพหุลํ
วิหเรยฺย โย รูเป นิพฺพิทาพหุลํ วิหรนฺโต เวทนาย สญฺญาย
สงฺขาเรสุ วิญฺญาเณ นิพฺพิทาพหุลํ วิหรนฺโต รูปํ ปริชานาติ
เวทนํ สญฺญํ สงฺขาเร วิญฺญาณํ ปริชานาติ โส รูปํ
ปริชานํ เวทนํ เป สญฺญํ สงฺขาเร วิญฺญาณํ ปริชานํ
ปริมุจฺจติ รูปมฺหา ปริมุจฺจติ เวทนาย ปริมุจฺจติ สญฺญาย
ปริมุจฺจติ สงฺขาเรหิ ปริมุจฺจติ วิญฺญาณมฺหา ปริมุจฺจติ ชาติยา
ชราย มรเณน โสเกหิ ปริเทเวหิ ทุกฺเขหิ โทมนสฺเสหิ อุปายาเสหิ
ปริมุจฺจติ ทุกฺขสฺมาติ วทามีติ
สาวตฺถี สทฺธาปพฺพชิตสฺส ภิกฺขเว กุลปุตฺตสฺส
อยมนุธมฺโม โหติ ยํ รูเป อนิจฺจานุปสฺสี วิหเรยฺย เวทนาย
สญฺญาย สงฺขาเรสุ วิญฺญาเณ อนิจฺจานุปสฺสี วิหเรยฺย เป
ปริมุจฺจติ ทุกฺขสฺมาติ วทามีติ
สาวตฺถี สทฺธาปพฺพชิตสฺส ภิกฺขเว กุลปุตฺตสฺส
อยมนุธมฺโม โหติ ยํ รูเป ทุกฺขานุปสฺสี วิหเรยฺย เวทนาย
สญฺญาย สงฺขาเรสุ วิญฺญาเณ ทุกฺขานุปสฺสี วิหเรยฺย เป
ปริมุจฺจติ ทุกฺขสฺมาติ วทามีติ



สาวตฺถี สทฺธาปพฺพชิตสฺส ภิกฺขเว กุลปุตฺตสฺส
อยมนุธมฺโม โหติ ยํ รูเป อนตฺตานุปสฺสี วิหเรยฺย เวทนาย
สญฺญาย สงฺขาเรสุ วิญฺญาเณ อนตฺตานุปสฺสี วิหเรยฺย
โส รูเป อนตฺตานุปสฺสี วิหรนฺโต เวทนาย สญฺญาย
สงฺขาเรสุ วิญฺญาเณ อนตฺตานุปสฺสี วิหรนฺโต รูปํ ปริชานาติ
เวทนํ สญฺญํ สงฺขาเร วิญฺญาณํ ปริชานาติ โส รูปํ
ปริชานํ เวทนํ สญฺญํ สงฺขาเร วิญฺญาณํ ปริชานํ
ปริมุจฺจติ รูปมฺหา ปริมุจฺจติ เวทนาย ปริมุจฺจติ สญฺญาย
ปริมุจฺจติ สงฺขาเรหิ ปริมุจฺจติ วิญฺญาณมฺหา ปริมุจฺจติ ชาติยา
ชราย มรเณน โสเกหิ ปริเทเวหิ ทุกฺเขหิ โทมนสฺเสหิ อุปายาเสหิ
ปริมุจฺจติ ทุกฺขสฺมาติ วทามีติ
กุกฺกุฬวคฺโค จตุตฺโถ
ตสฺสุทฺทานํ
กุกฺกุฬา ตโย อนิจฺเจน ทุกฺเขน อปเร ตโย
อนตฺเตน ตโย วุตฺตา กุลปุตฺเตน เทฺว ทุกฺขาติ




ขนฺธสํยุตฺตสฺส จุลฺลปณฺณาสเก ทิฏฺฐิวคฺโค ปญฺจโม
สาวตฺถี กิสฺมึ นุ โข ภิกฺขเว สติ กึ อุปาทาย
อุปฺปชฺชติ อชฺฌตฺตํ สุขทุกฺขนฺติ ภควํมูลกา โน ภนฺเต ธมฺมา
เป รูเป โข ภิกฺขเว สติ รูปํ อุปาทาย อุปฺปชฺชติ อชฺฌตฺตํ
สุขทุกฺขํ เวทนาย สติ เป สญฺญาย สติ สงฺขาเรสุ
สติ วิญฺญาเณ สติ วิญฺญาณํ อุปาทาย อุปฺปชฺชติ อชฺฌตฺตํ
สุขทุกฺขํ
ตํ กึ มญฺญถ ภิกฺขเว รูปํ นิจฺจํ วา อนิจฺจํ
วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ
วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ อปิ
นุ ตํ อนุปาทาย อุปฺปชฺเชยฺย อชฺฌตฺตํ สุขทุกฺขนฺติ โน เหตํ
ภนฺเต เวทนา เป สญฺญา สงฺขารา วิญฺญาณํ
นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ
วา ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ
วิปริณามธมฺมํ อปิ นุ ตํ อนุปาทาย อุปฺปชฺเชยฺย อชฺฌตฺตํ สุขทุกฺขนฺติ
โน เหตํ ภนฺเต เอวํ ปสฺสํ เป นาปรํ
อิตฺถตฺตายาติ ปชานาตีติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอตํ มม เอโสหมสฺมิ เอโส เม อตฺตาติ


สมนุปสฺสตีติ ภควํมูลกา โน ภนฺเต ธมฺมา เป รูเป โข ภิกฺขเว สติ
รูปํ อุปาทาย รูปํ อภินิวิสฺส เอตํ มม เอโสหมสฺมิ เอโส เม
อตฺตาติ สมนุปสฺสติ เวทนาย สติ สญฺญาย สติ สงฺขาเรสุ
สติ วิญฺญาเณ สติ วิญฺญาณํ อุปาทาย วิญฺญาณํ อภินิวิสฺส
เอตํ มม เอโสหมสฺมิ เอโส เม อตฺตาติ สมนุปสฺสติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ
วาติ อนิจฺจํ ภนฺเต เป วิปริณามธมฺมํ อปิ นุ ตํ
อนุปาทาย เอตํ มม เอโสหมสฺมิ เอโส เม อตฺตาติ
สมนุปสฺเสยฺยาติ โน เหตํ ภนฺเต เวทนา เป สญฺญา
สงฺขารา วิญฺญาณํ นิจฺจํ วา อนิจฺจํ วาติ อนิจฺจํ ภนฺเต
เป อปิ นุ ตํ อนุปาทาย เอตํ มม เอโสหมสฺมิ เอโส
เม อตฺตาติ สมนุปสฺเสยฺยาติ โน เหตํ ภนฺเต เอวํ ปสฺสํ
เป นาปรํ อิตฺถตฺตายาติ ปชานาตีติ
สาวตฺถี ตตฺร โข กิสฺมึ นุ โข ภิกฺขเว สติ
กึ อุปาทาย กึ อภินิวิสฺส เอวํ ทิฏฺฐิ อุปฺปชฺชติ โส อตฺตา
โส โลโก โส เปจฺจ ภวิสฺสามิ นิจฺโจ ธุโว สสฺสโต อวิปริณามธมฺโมติ
ภควํมูลกา โน ภนฺเต ธมฺมา เป รูเป โข
ภิกฺขเว สติ รูปํ อุปาทาย รูปํ อภินิวิสฺส เอวํ ทิฏฺฐิ อุปฺปชฺชติ
โส อตฺตา โส โลโก โส เปจฺจ ภวิสฺสามิ นิจฺโจ ธุโว สสฺสโต
อวิปริณามธมฺโม เวทนาย สติ สญฺญาย สติ สงฺขาเรสุ



สติ วิญฺญาเณ สติ วิญฺญาณํ อุปาทาย วิญฺญาณํ อภินิวิสฺส
เอวํ ทิฏฺฐิ อุปฺปชฺชติ โส อตฺตา โส โลโก โส เปจฺจ
ภวิสฺสามิ นิจฺโจ ธุโว สสฺสโต อวิปริณามธมฺโม
ตํ กึ มญฺญถ ภิกฺขเว รูปํ นิจฺจํ วา อนิจฺจํ
วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ
วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ อปิ
นุ ตํ อนุปาทาย เอวํ ทิฏฺฐิ อุปฺปชฺเชยฺย โส อตฺตา โส โลโก
โส เปจฺจ ภวิสฺสามิ นิจฺโจ ธุโว สสฺสโต อวิปริณามธมฺโมติ
โน เหตํ ภนฺเต เวทนา เป สญฺญา สงฺขารา
วิญฺญาณํ นิจฺจํ วา อนิจฺจํ วาติ อนิจฺจํ ภนฺเต ยํ
ปนานิจฺจํ ทุกฺขํ วา ตํ สุขํ วาติ ทุกฺขํ ภนฺเต ยํ
ปนานิจฺจํ ทุกฺขํ วิปริณามธมฺมํ อปิ นุ ตํ อนุปาทาย เอวํ ทิฏฺฐิ
อุปฺปชฺเชยฺย โส อตฺตา โส โลโก โส เปจฺจ ภวิสฺสามิ นิจฺโจ
ธุโว สสฺสโต อวิปริณาธมฺโมติ โน เหตํ ภนฺเต เอวํ
ปสฺสํ เป นาปรํ อิตฺถตฺตายาติ ปชานาตีติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ โน จสฺสํ โน จ เม สิยา
น ภวิสฺสติ น เม ภวิสฺสตีติ ภควํมูลกา โน ภนฺเต ธมฺมา
เป รูเป โข ภิกฺขเว สติ รูปํ อุปาทาย รูปํ อภินิวิสฺส เอวํ



ทิฏฺฐิ อุปฺปชฺชติ โน จสฺสํ โน จ เม สิยา น ภวิสฺสติ น
เม ภวิสฺสตีติ เวทนาย สติ สญฺญาย สติ สงฺขาเรสุ
สติ วิญฺญาเณ สติ วิญฺญาณํ อุปาทาย วิญฺญาณํ อภินิวิสฺส
เอวํ ทิฏฺฐิ อุปฺปชฺชติ โน จสฺสํ โน จ เม สิยา น ภวิสฺสติ
น เม ภวิสฺสตีติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ
วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ
วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ อปิ
นุ ตํ อนุปาทาย เอวํ ทิฏฺฐิ อุปฺปชฺเชยฺย โน จสฺสํ โน จ
เม สิยา น ภวิสฺสติ น เม ภวิสฺสตีติ โน เหตํ ภนฺเต
เวทนา เป สญฺญา สงฺขารา วิญฺญาณํ นิจฺจํ วา
อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ
สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย โน จสฺสํ โน จ
เม สิยา น ภวิสฺสติ น เม ภวิสฺสตีติ โน เหตํ ภนฺเต
เอวํ ปสฺสํ เป นาปรํ อิตฺถตฺตายาติ ปชานาตีติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส มิจฺฉาทิฏฺฐิ อุปฺปชฺชตีติ ภควํมูลกา โน ภนฺเต
ธมฺมา เป รูเป โข ภิกฺขเว สติ รูปํ อุปาทาย รูปํ อภินิวิสฺส
มิจฺฉาทิฏฺฐิ อุปฺปชฺชติ เวทนาย สติ สญฺญาย สติ


สงฺขาเรสุ สติ วิญฺญาเณ สติ วิญฺญาณํ อุปาทาย วิญฺญาณํ
อภินิวิสฺส มิจฺฉาทิฏฺฐิ อุปฺปชฺชติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ
วาติ อนิจฺจํ ภนฺเต ยํ ปนานิจฺจํ เป อปิ นุ ตํ
อนุปาทาย มิจฺฉาทิฏฺฐิ อุปฺปชฺเชยฺยาติ โน เหตํ ภนฺเต
เวทนา เป สญฺญา สงฺขารา วิญฺญาณํ นิจฺจํ วา
อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ
วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ อปิ
นุ ตํ อนุปาทาย มิจฺฉาทิฏฺฐิ อุปฺปชฺเชยฺยาติ โน เหตํ ภนฺเต
เอวํ ปสฺสํ เป นาปรํ อิตฺถตฺตายาติ ปชานาตีติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส สกฺกายทิฏฺฐิ อุปฺปชฺชตีติ ภควํมูลกา โน ภนฺเต
ธมฺมา เป รูเป โข ภิกฺขเว สติ รูปํ อุปาทาย รูปํ อภินิวิสฺส
สกฺกายทิฏฺฐิ อุปฺปชฺชติ เวทนาย สติ สญฺญาย สติ
สงฺขาเรสุ สติ วิญฺญาเณ สติ วิญฺญาณํ อุปาทาย วิญฺญาณํ
อภินิวิสฺส สกฺกายทิฏฺฐิ อุปฺปชฺชติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ
วาติ อนิจฺจํ ภนฺเต เป อปิ นุ ตํ อนุปาทาย สกฺกายทิฏฺฐิ
อุปฺปชฺเชยฺยาติ โน เหตํ ภนฺเต เวทนา เป
สญฺญา สงฺขารา วิญฺญาณํ นิจฺจํ วา อนิจฺจํ วาติ


อนิจฺจํ ภนฺเต ยํ ปนานิจฺจํ เป อปิ นุ ตํ อนุปาทาย
สกฺกายทิฏฺฐิ อุปฺปชฺเชยฺยาติ โน เหตํ ภนฺเต เอวํ ปสฺสํ
เป นาปรํ อิตฺถตฺตายาติ ปชานาตีติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส อตฺตานุทิฏฺฐิ อุปฺปชฺชตีติ ภควํมูลกา โน ภนฺเต
ธมฺมา เป รูเป โข ภิกฺขเว สติ รูปํ อุปาทาย รูปํ อภินิวิสฺส
อตฺตานุทิฏฺฐิ อุปฺปชฺชติ เวทนาย สติ สญฺญาย สติ
สงฺขาเรสุ สติ วิญฺญาเณ สติ วิญฺญาณํ อุปาทาย วิญฺญาณํ
อภินิวิสฺส อตฺตานุทิฏฺฐิ อุปฺปชฺชติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ
วาติ อนิจฺจํ ภนฺเต ยํ ปนานิจฺจํ เป อปิ นุ ตํ
อนุปาทาย อตฺตานุทิฏฺฐิ อุปฺปชฺเชยฺยาติ โน เหตํ ภนฺเต
เวทนา เป สญฺญา สงฺขารา วิญฺญาณํ นิจฺจํ วา
อนิจฺจํ วาติ อนิจฺจํ ภนฺเต ยํ ปนานิจฺจํ เป อปิ นุ
ตํ อนุปาทาย อตฺตานุทิฏฺฐิ อุปฺปชฺเชยฺยาติ โน เหตํ ภนฺเต
เอวํ ปสฺสํ เป นาปรํ อิตฺถตฺตายาติ ปชานาตีติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส อุปฺปชฺชนฺติ สญฺโญชนาภินิเวสวินิพนฺธาติ ภควํมูลกา
โน ภนฺเต ธมฺมา เป รูเป โข ภิกฺขเว สติ รูปํ
อุปาทาย รูปํ อภินิวิสฺส อุปฺปชฺชนฺติ สญฺโญชนาภินิเวสวินิพนฺธา


เวทนาย สติ สญฺญาย สติ สงฺขาเรสุ สติ วิญฺญาเณ สติ
วิญฺญาณํ อุปาทาย วิญฺญาณํ อภินิวิสฺส อุปฺปชฺชนฺติ สญฺโญชนาภินิเวสวินิพนฺธา
ตํ กึ มญฺญถ ภิกฺขเว รูปํ นิจฺจํ วา อนิจฺจํ
วาติ อนิจฺจํ ภนฺเต ยํ ปนานิจฺจํ เป อปิ นุ ตํ
อนุปาทาย อุปฺปชฺเชยฺยุํ สญฺโญชนาภินิเวสวินิพนฺธาติ โน เหตํ
ภนฺเต เวทนา เป สญฺญา สงฺขารา วิญฺญาณํ
นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ
วา ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
อปิ นุ ตํ อนุปาทาย อุปฺปชฺเชยฺยุํ สญฺโญชนาภินิเวสวินิพนฺธาติ
โน เหตํ ภนฺเต เอวํ ปสฺสํ เป นาปรํ
อิตฺถตฺตายาติ ปชานาตีติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส อุปฺปชฺชนฺติ สญฺโญชนาภินิเวสวินิพนฺธาชฺโฌสานาติ
ภควํมูลกา โน ภนฺเต ธมฺมา เป รูเป โข ภิกฺขเว สติ
รูปํ อุปาทาย รูปํ อภินิวิสฺส อุปฺปชฺชนฺติ สญฺโญชนาภินิเวสวินิพนฺธาชฺโฌสานา
เวทนาย สติ สญฺญาย สติ สงฺขาเรสุ
สติ วิญฺญาเณ สติ วิญฺญาณํ อุปาทาย วิญฺญาณํ อภินิวิสฺส
อุปฺปชฺชนฺติ สญฺโญชนาภินิเวสวินิพนฺธาชฺโฌสานา
ตํ กึ มญฺญถ ภิกฺขเว รูปํ นิจฺจํ วา อนิจฺจํ


วาติ อนิจฺจํ ภนฺเต ยํ ปนานิจฺจํ เป อปิ นุ ตํ
อนุปาทาย อุปฺปชฺเชยฺยุํ สญฺโญชนาภินิเวสวินิพนฺธาชฺโฌสานาติ
โน เหตํ ภนฺเต เอวํ ปสฺสํ เป นาปรํ อิตฺถตฺตายาติ
ปชานาตีติ
สาวตฺถี อถ โข อายสฺมา อานนฺโท เยน ภควา
เตนุปสงฺกมิ อุปสงฺกมิตฺวา เป ภควนฺตํ เอตทโวจ สาธุ
เม ภนฺเต ภควา สงฺขิตฺเตน ธมฺมํ เทเสตุ ยมหํ ภควโต ธมฺมํ
สุตฺวา เอโก วูปกฏฺโฐ อปฺปมตฺโต อาตาปี ปหิตตฺโต วิหเรยฺยนฺติ
ตํ กึ มญฺญสิ อานนฺท รูปํ นิจฺจํ วา อนิจฺจํ วาติ อนิจฺจํ
ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ
ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ
สมนุปสฺสิตุํ เอตํ มม เอโสหมสฺมิ เอโส เม อตฺตาติ
โน เหตํ ภนฺเต เวทนา เป สญฺญา สงฺขารา
วิญฺญาณํ นิจฺจํ วา อนิจฺจํ วาติ อนิจฺจํ ภนฺเต ยํ
ปนานิจฺจํ ทุกฺขํ วา ตํ สุขํ วาติ ทุกฺขํ ภนฺเต ยํ
ปนานิจฺจํ ทุกฺขํ วิปริณามธมฺมํ กลฺลํ นุ ตํ สมนุปสฺสิตุํ เอตํ
มม เอโสหมสฺมิ เอโส เม อตฺตาติ โน เหตํ ภนฺเต
ตสฺมา ติหานนฺท ยงฺกิญฺจิ รูปํ อตีตานาคตปจฺจุปฺปนฺนํ
อชฺฌตฺตํ วา พหิทฺธา วา โอฬาริกํ วา สุขุมํ วา หีนํ
วา ปณีตํ วา ยํ ทูเร สนฺติเก วา สพฺพํ รูปํ เนตํ มม


เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ ยา กาจิ เวทนา ยา กาจิ สญฺญา
เย เกจิ สงฺขารา ยงฺกิญฺจิ วิญฺญาณํ อตีตานาคตปจฺจุปฺปนฺนํ
อชฺฌตฺตํ วา พหิทฺธา วา โอฬาริกํ วา สุขุมํ วา หีนํ วา
ปณีตํ วา ยํ ทูเร สนฺติเก วา สพฺพํ วิญฺญาณํ เนตํ มม
เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ เอวํ ปสฺสํ อานนฺท สุตวา อริยสาวโก
รูปสฺมึปิ นิพฺพินฺทติ เวทนายปิ นิพฺพินฺทติ สญฺญายปิ นิพฺพินฺทติ
สงฺขาเรสุปิ นิพฺพินฺทติ วิญฺญาณสฺมึปิ นิพฺพินฺทติ นิพฺพินฺทํ
วิรชฺชติ วิราคา วิมุจฺจติ วิมุตฺตสฺมึ วิมุตฺตมิติ ญาณํ
โหติ ขีณา ชาติ วุสิตํ พฺรหฺมจริยํ กตํ กรณียํ นาปรํ
อิตฺถตฺตายาติ ปชานาตีติ
ทิฏฺฐิวคฺโค สมตฺโต
ตสฺสุทฺทานํ ภวติ
อชฺฌตฺติกํ เอตํ มม เอโส อตฺตา โนจเมสิยา
มิจฺฉาสกฺกายอตฺตานุ เทฺว ภินิเวสา อปเร ทุเว
อานนฺเทน ปูริโต วคฺโคติ
จุลฺลปณฺณาสโก สมตฺโต




ตสฺส วคฺคุทฺทานํ
อนฺโต ธมฺมกถิกาวิชฺชา กุกฺกุฬํ ทิฏฺฐิปญฺจมํ
ตติโย ปญฺญาสโก วุตฺโต นิปาโต เตน ปวุจฺจติ
ขนฺธวคฺคสฺส นิปาตเก ติปญฺญาสกํ สมตฺตํ
ขนฺธสํยุตฺตํ นิฏฺฐิตํ




ราธสํยุตฺตํ

ปฐมวคฺโค ปฐโม
สาวตฺถี อถ โข อายสฺมา ราโธ เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข อายสฺมา ราโธ ภควนฺตํ เอตทโวจ มาโร
มาโรติ ภนฺเต วุจฺจติ กิตฺตาวตา นุ โข ภนฺเต มาโรติ วุจฺจตีติ
รูเป โข ราธ สติ มาโร วา อสฺส มาเรตา วา โย วา ปน
มิยฺยติ ตสฺมา ติห ตฺวํ ราธ รูปํ มาโรติ ปสฺส มาเรตาติ
ปสฺส มิยฺยตีติ ปสฺส โรโคติ ปสฺส คณฺโฑติ ปสฺส สลฺลนฺติ
ปสฺส อฆนฺติ ปสฺส อฆภูตนฺติ ปสฺส เย นํ เอวํ ปสฺสนฺติ
เต สมฺมา ปสฺสนฺติ เวทนาย สติ สญฺญาย สติ สงฺขาเรสุ
สติ วิญฺญาเณ สติ มาโร วา อสฺส มาเรตา วา โย วา
ปน มิยฺยติ ตสฺมา ติห ตฺวํ ราธ วิญฺญาณํ มาโรติ ปสฺส
มาเรตาติ ปสฺส มิยฺยตีติ ปสฺส โรโคติ ปสฺส คณฺโฑติ
ปสฺส สลฺลนฺติ ปสฺส อฆนฺติ ปสฺส อฆภูตนฺติ ปสฺส เย
นํ เอวํ ปสฺสนฺติ เต สมฺมา ปสฺสนฺตีติ สมฺมาทสฺสนํ ปน
ภนฺเต กิมตฺถิยนฺติ สมฺมาทสฺสนํ โข ราธ นิพฺพิทตฺถํ นิพฺพิทา
ปน ภนฺเต กิมตฺถิยาติ นิพฺพิทา โข ราธ วิราคตฺถา



วิราโค ปน ภนฺเต กิมตฺถิโยติ วิราโค โข ราธ วิมุตฺตตฺโถ
วิมุตฺติ ปน ภนฺเต กิมตฺถิยาติ วิมุตฺติ โข ราธ นิพฺพานตฺถา
นิพฺพานํ ปน ภนฺเต กิมตฺถิยนฺติ อจฺจสรา ราธ ปญฺหํ นาสกฺขิ
ปญฺหสฺส ปริยนฺตํ คเหตุํ นิพฺพาโนคธํ หิ ราธ พฺรหฺมจริยํ
วุสฺสติ นิพฺพานปริโยสานนฺติ
เอกํ สมยํ ภควา สาวตฺถิยํ วิหรติ เชตวเน อนาถปิณฺฑิกสฺส
อาราเม อถ โข อายสฺมา ราโธ เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข อายสฺมา ราโธ ภควนฺตํ เอตทโวจ สตฺโต
สตฺโตติ ภนฺเต วุจฺจติ กิตฺตาวตา นุ โข ภนฺเต สตฺโตติ
วุจฺจตีติ รูเป โข ราธ โย ฉนฺโท โย ราโค ยา นนฺทิ ยา
ตณฺหา ตตฺร สตฺโต ตตฺร วิสตฺโต ตสฺมา สตฺโตติ วุจฺจติ
เวทนาย สญฺญาย สงฺขาเรสุ วิญฺญาเณ โย ฉนฺโท
โย ราโค ยา นนฺทิ ยา ตณฺหา ตตฺร สตฺโต ตตฺร วิสตฺโต
ตสฺมา สตฺโตติ วุจฺจติ เสยฺยถาปิ ราธ กุมารกา วา กุมาริกาโย
วา ปํสฺวาคารเกหิ กีฬนฺตา ยาวกีวญฺจ เตสุ ปํสฺวาคารเกสุ
อวีตราคา โหนฺติ อวีตจฺฉนฺทา อวีตเปมา อวีตปิปาสา อวีตปริฬาหา
อวีตตณฺหา ตาวตานิ ปํสฺวาคารกานิ อาลยนฺติ เกฬายนฺติ




ธนายนฺติ มมายนฺติ ยโต จ โข ราธ กุมารกา วา กุมาริกาโย
วา เตสุ ปํสฺวาคารเกสุ วีตราคา โหนฺติ วีตจฺฉนฺทา วีตเปมา
วีตปิปาสา วีตปริฬาหา วีตตณฺหา อถ โข ตานิ ปํสฺวาคารกานิ
หตฺเถหิ จ ปาเทหิ จ วิกิรนฺติ วิธมนฺติ วิทฺธํเสนฺติ วิกีฬนิกํ
กโรนฺติ เอวเมว โข ราธ ตุเมฺหปิ รูปํ วิกิรถ วิธมถ วิทฺธํเสถ
วิกีฬนิกํ กโรถ ตณฺหกฺขยาย ปฏิปชฺชถ เวทนํ วิกิรถ วิธมถ
วิทฺธํเสถ วิกีฬนิกํ กโรถ ตณฺหกฺขยาย ปฏิปชฺชถ สญฺญํ
สงฺขาเร วิกิรถ วิธมถ วิทฺธํเสถ วิกีฬนิกํ กโรถ ตณฺหกฺขยาย
ปฏิปชฺชถ วิญฺญาณํ วิกิรถ วิธมถ วิทฺธํเสถ วิกีฬนิกํ กโรถ
ตณฺหกฺขยาย ปฏิปชฺชถ ตณฺหกฺขโย หิ ราธ นิพฺพานนฺติ
สาวตฺถี เอกมนฺตํ นิสินฺโน โข อายสฺมา ราโธ
ภควนฺตํ เอตทโวจ ภวเนตฺติ ภวเนตฺตีติ ภนฺเต วุจฺจติ กตมา
นุ โข ภนฺเต ภวเนตฺติ กตโม ภวเนตฺตินิโรโธติ รูเป โข
ราธ โย ฉนฺโท โย ราโค ยา นนฺทิ ยา ตณฺหา เย อุปายุปาทานา
เจตโส อธิฏฺฐานาภินิเวสานุสยา อยํ วุจฺจติ ภวเนตฺติ
เตสํ นิโรธา ภวเนตฺตินิโรโธ เวทนาย โย ฉนฺโท เป
สญฺญาย สงฺขาเรสุ โย ฉนฺโท วิญฺญาเณ โย ฉนฺโท
โย ราโค ยา นนฺทิ ยา ตณฺหา เย อุปายุปาทานา เจตโส




อธิฏฺฐานาภินิเวสานุสยา อยํ วุจฺจติ ภวเนตฺติ เตสํ นิโรธา
ภวเนตฺตินิโรโธติ
สาวตฺถี อถ โข อายสฺมา ราโธ เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ
นิสีทิ เอกมนฺตํ นิสินฺนํ โข อายสฺมนฺตํ ราธํ ภควา เอตทโวจ
ปริญฺเญยฺเย จ ราธ ธมฺเม เทเสสฺสามิ ปริญฺญญฺจ ปริญฺญาตาวิญฺจ
ปุคฺคลํ ตํ สุณาหิ สาธุกํ มนสิกโรหิ ภาสิสฺสามีติ เอวํ
ภนฺเตติ โข อายสฺมา ราโธ ภควโต ปจฺจสฺโสสิ ภควา
เอตทโวจ กตเม จ ราธ ปริญฺเญยฺยา ธมฺมา รูปํ โข ราธ
ปริญฺเญยฺโย ธมฺโม เวทนา ปริญฺเญยฺโย ธมฺโม สญฺญา
ปริญฺเญยฺโย ธมฺโม สงฺขารา ปริญฺเญยฺโย ธมฺโม วิญฺญาณํ
ปริญฺเญยฺโย ธมฺโม อิเม วุจฺจนฺติ ราธ ปริญฺเญยฺยา ธมฺมา
กตมา จ ราธ ปริญฺญา โย โข ราคกฺขโย โทสกฺขโย โมหกฺขโย
อยํ วุจฺจติ ราธ ปริญฺญา กตโม จ ราธ ปริญฺญาตาวี ปุคฺคโล
อรหาติสฺส วจนียํ สฺวายํ อายสฺมา เอวํนาโม เอวํโคตฺโต อยํ
วุจฺจติ ราธ ปริญฺญาตาวี ปุคฺคโลติ
สาวตฺถี เอกมนฺตํ นิสินฺนํ โข อายสฺมนฺตํ ราธํ
ภควา เอตทโวจ ปญฺจิเม ราธ อุปาทานกฺขนฺธา กตเม
ปญฺจ เสยฺยถีทํ รูปูปาทานกฺขนฺโธ เวทนูปาทานกฺขนฺโธ
สญฺญูปาทานกฺขนฺโธ สงฺขารูปาทานกฺขนฺโธ วิญฺญาณูปาทานกฺขนฺโธ เย





หิ เกจิ ราธ สมณา วา พฺราหฺมณา วา อิเมสํ ปญฺจนฺนํ
อุปาทานกฺขนฺธานํ อสฺสาทญฺจ อาทีนวญฺจ นิสฺสรณญฺจ ยถาภูตํ
นปฺปชานนฺติ นเมเต ราธ สมณา วา พฺราหฺมณา วา สมเณสุ
วา สมณสมฺมตา พฺราหฺมเณสุ วา พฺราหฺมณสมฺมตา น จ
ปน เต อายสฺมนฺโต สามญฺญตฺถํ วา พฺราหฺมญฺญตฺถํ วา ทิฏฺเฐว
ธมฺเม สยํ อภิญฺญา สจฺฉิกตฺวา อุปสมฺปชฺช วิหรนฺติ
เย จ โข เกจิ ราธ สมณา วา พฺราหฺมณา วา อิเมสํ
ปญฺจนฺนํ อุปาทานกฺขนฺธานํ อสฺสาทญฺจ อาทีนวญฺจ นิสฺสรณญฺจ
ยถาภูตํ ปชานนฺติ เต โขเม ราธ สมณา วา พฺราหฺมณา วา
สมเณสุ เจว สมณสมฺมตา พฺราหฺมเณสุ จ พฺราหฺมณสมฺมตา
เต จ ปนายสฺมนฺโต สามญฺญตฺถญฺจ พฺราหฺมญฺญตฺถญฺจ ทิฏฺเฐว
ธมฺเม สยํ อภิญฺญา สจฺฉิกตฺวา อุปสมฺปชฺช วิหรนฺตีติ
เอกมนฺตํ นิสินฺนํ โข อายสฺมนฺตํ ราธํ ภควา เอตทโวจ
ปญฺจิเม ราธ อุปาทานกฺขนฺธา กตเม ปญฺจ เสยฺยถีทํ
รูปูปาทานกฺขนฺโธ เวทนูปาทานกฺขนฺโธ สญฺญูปาทานกฺขนฺโธ
สงฺขารูปาทานกฺขนฺโธ วิญฺญาณูปาทานกฺขนฺโธ เย หิ เกจิ ราธ
สมณา วา พฺราหฺมณา วา อิเมสํ ปญฺจนฺนํ อุปาทานกฺขนฺธานํ
สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ
ยถาภูตํ นปฺปชานนฺติ เป สยํ อภิญฺญา สจฺฉิกตฺวา อุปสมฺปชฺช
วิหรนฺตีติ



สาวตฺถี เอกมนฺตํ นิสินฺนํ โข อายสฺมนฺตํ ราธํ ภควา
เอตทโวจ ปญฺจิเม ราธ อุปาทานกฺขนฺธา กตเม ปญฺจ
เสยฺยถีทํ รูปูปาทานกฺขนฺโธ เป วิญฺญาณูปาทานกฺขนฺโธ
ยโต โข ราธ อริยสาวโก อิเมสํ ปญฺจนฺนํ อุปาทานกฺขนฺธานํ
สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ
ยถาภูตํ ปชานาติ อยํ วุจฺจติ ราธ อริยสาวโก โสตาปนฺโน
อวินิปาตธมฺโม นิยโต สมฺโพธิปรายโนติ
สาวตฺถี ตตฺร โข เอกมนฺตํ นิสินฺนํ โข อายสฺมนฺตํ
ราธํ ภควา เอตทโวจ ปญฺจิเม ราธ อุปาทานกฺขนฺธา กตเม
ปญฺจ เสยฺยถีทํ รูปูปาทานกฺขนฺโธ เป วิญฺญาณูปาทานกฺขนฺโธ
ยโต โข ราธ ภิกฺขุ อิเมสํ ปญฺจนฺนํ อุปาทานกฺขนฺธานํ
สมุทยญฺจ อตฺถงฺคมญฺจ อสฺสาทญฺจ อาทีนวญฺจ นิสฺสรณญฺจ
ยถาภูตํ วิทิตฺวา อนุปาทา วิมุตฺโต โหติ อยํ วุจฺจติ ราธ
ภิกฺขุ อรหํ ขีณาสโว วุสิตวา กตกรณีโย โอหิตภาโร
อนุปฺปตฺตสทตฺโถ ปริกฺขีณภวสญฺโญชโน สมฺมทญฺญา วิมุตฺโตติ
สาวตฺถี เอกมนฺตํ นิสินฺนํ โข อายสฺมนฺตํ ราธํ
ภควา เอตทโวจ รูเป โข ราธ โย ฉนฺโท โย ราโค ยา
นนฺทิ ยา ตณฺหา ตํ ปชหถ เอวนฺตํ รูปํ ปหีนํ ภวิสฺสติ
อุจฺฉินฺนมูลํ ตาลาวตฺถุกตํ อนภาวงฺกตํ อายตึ อนุปฺปาทธมฺมํ
เวทนาย โย ฉนฺโท โย ราโค ยา นนฺทิ ยา ตณฺหา ตํ



ปชหถ เอวํ สา เวทนา ปหีนา ภวิสฺสติ อุจฺฉินฺนมูลา ตาลาวตฺถุกตา
อนภาวงฺกตา อายตึ อนุปฺปาทธมฺมา สญฺญาย
สงฺขาเรสุ โย ฉนฺโท โย ราโค ยา นนฺทิ ยา ตณฺหา ตํ
ปชหถ เอวนฺเต สงฺขารา ปหีนา ภวิสฺสนฺติ อุจฺฉินฺนมูลา ตาลา
วตฺถุกตา อนภาวงฺกตา อายตึ อนุปฺปาทธมฺมา วิญฺญาเณ โย
ฉนฺโท โย ราโค ยา นนฺทิ ยา ตณฺหา ตํ ปชหถ เอวนฺตํ
วิญฺญาณํ ปหีนํ ภวิสฺสติ อุจฺฉินฺนมูลํ ตาลาวตฺถุกตํ อนภาวงฺกตํ
อายตึ อนุปฺปาทธมฺมนฺติ
สาวตฺถี เอกมนฺตํ นิสินฺนํ โข อายสฺมนฺตํ ราธํ
ภควา เอตทโวจ รูเป โข ราธ โย ฉนฺโท โย ราโค
ยา นนฺทิ ยา ตณฺหา เย อุปายุปาทานา เจตโส อธิฏฺฐานาภินิเวสานุสยา
เต ปชหถ เอวนฺตํ รูปํ ปหีนํ ภวิสฺสติ อุจฺฉินฺนมูลํ
ตาลาวตฺถุกตํ อนภาวงฺกตํ อายตึ อนุปฺปาทธมฺมํ เวทนาย
โย ฉนฺโท โย ราโค ยา นนฺทิ ยา ตณฺหา เย อุปายุปาทานา
เจตโส อธิฏฺฐานาภินิเวสานุสยา เต ปชหถ เอวํ สา เวทนา
ปหีนา ภวิสฺสติ อุจฺฉินฺนมูลา ตาลาวตฺถุกตา อนภาวงฺกตา อายตึ
อนุปฺปาทธมฺมา สญฺญาย สงฺขาเรสุ โย ฉนฺโท โย ราโค
ยา นนฺทิ ยา ตณฺหา เย อุปายุปาทานา เจตโส อธิฏฺฐานาภินิเวสานุสยา
เต ปชหถ เอวนฺเต สงฺขารา ปหีนา ภวิสฺสนฺติ
อุจฺฉินฺนมูลา ตาลาวตฺถุกตา อนภาวงฺกตา อายตึ อนุปฺปาทธมฺมา


วิญฺญาเณ โย ฉนฺโท โย ราโค ยา นนฺทิ ยา ตณฺหา เย
อุปายุปาทานา เจตโส อธิฏฺฐานาภินิเวสานุสยา เต ปชหถ เอวนฺตํ
วิญฺญาณํ ปหีนํ ภวิสฺสติ อุจฺฉินฺนมูลํ ตาลาวตฺถุกตํ อนภาวงฺกตํ
อายตึ อนุปฺปาทธมฺมนฺติ
ราธสํยุตฺตสฺส ปฐโม วคฺโค
ตสฺสุทฺทานํ
มาโร สตฺโต ภวเนตฺติ ปริญฺเญยฺยา สมณา ทุเว
โสตาปนฺโน อรหา จ ฉนฺทราคา อปเร ทุเวติ



ราธสํยุตฺเต ทุติยวคฺโค ทุติโย
สาวตฺถี อถ โข อายสฺมา ราโธ เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ
นิสีทิ เอกมนฺตํ นิสินฺโน โข อายสฺมา ราโธ ภควนฺตํ เอตทโวจ
มาโร มาโรติ ภนฺเต วุจฺจติ กตโม นุ โข ภนฺเต มาโรติ
รูปํ โข ราธ มาโร เวทนา มาโร สญฺญา มาโร สงฺขารา
มาโร วิญฺญาณํ มาโร เอวํ ปสฺสํ ราธ สุตวา อริยสาวโก
รูปสฺมึปิ นิพฺพินฺทติ เวทนายปิ นิพฺพินฺทติ สญฺญายปิ นิพฺพินฺทติ
สงฺขาเรสุปิ นิพฺพินฺทติ วิญฺญาณสฺมึปิ นิพฺพินฺทติ นิพฺพินฺทํ
วิรชฺชติ วิราคา วิมุจฺจติ วิมุตฺตสฺมึ วิมุตฺตมิติ ญาณํ
โหติ ขีณา ชาติ วุสิตํ พฺรหฺมจริยํ กตํ กรณียํ นาปรํ
อิตฺถตฺตายาติ ปชานาตีติ
สาวตฺถี เอกมนฺตํ นิสินฺโน โข อายสฺมา ราโธ
ภควนฺตํ เอตทโวจ มารธมฺโม มารธมฺโมติ ภนฺเต วุจฺจติ กตโม
นุ โข ภนฺเต มารธมฺโมติ รูปํ โข ราธ มารธมฺโม เวทนา
มารธมฺโม สญฺญา มารธมฺโม สงฺขารา มารธมฺโม วิญฺญาณํ
มารธมฺโม เอวํ ปสฺสํ เป นาปรํ อิตฺถตฺตายาติ ปชานาตีติ
สาวตฺถิยํ เอกมนฺตํ นิสินฺโน โข อายสฺมา ราโธ
ภควนฺตํ เอตทโวจ อนิจฺจํ อนิจฺจนฺติ ภนฺเต วุจฺจติ กตมํ


นุ โข ภนฺเต อนิจฺจนฺติ รูปํ โข ราธ อนิจฺจํ เวทนา
อนิจฺจา สญฺญา เป วิญฺญาณํ อนิจฺจํ เอวํ ปสฺสํ เป
นาปรํ อิตฺถตฺตายาติ ปชานาตีติ
สาวตฺถี เอกมนฺตํ นิสินฺโน โข อายสฺมา ราโธ
ภควนฺตํ เอตทโวจ อนิจฺจธมฺโม อนิจฺจธมฺโมติ ภนฺเต วุจฺจติ
กตโม นุ โข ภนฺเต อนิจฺจธมฺโม รูปํ โข ราธ อนิจฺจธมฺโม
เวทนา อนิจฺจธมฺโม สญฺญา อนิจฺจธมฺโม สงฺขารา อนิจฺจธมฺโม
วิญฺญาณํ อนิจฺจธมฺโม เอวํ ปสฺสํ เป นาปรํ อิตฺถตฺตายาติ
ปชานาตีติ
สาวตฺถี เอกมนฺตํ นิสินฺโน โข อายสฺมา ราโธ
ภควนฺตํ เอตทโวจ ทุกฺขํ ทุกฺขนฺติ ภนฺเต วุจฺจติ กตมํ นุ
โข ภนฺเต ทุกฺขนฺติ รูปํ โข ราธ ทุกฺขํ เวทนา ทุกฺขา
สญฺญา ทุกฺขา สงฺขารา ทุกฺขา วิญฺญาณํ ทุกฺขํ เอวํ
ปสฺสํ เป นาปรํ อิตฺถตฺตายาติ ปชานาตีติ
สาวตฺถี เอกมนฺตํ นิสินฺโน โข อายสฺมา ราโธ
ภควนฺตํ เอตทโวจ ทุกฺขธมฺโม ทุกฺขธมฺโมติ ภนฺเต วุจฺจติ กตโม
นุ โข ภนฺเต ทุกฺขธมฺโมติ รูปํ โข ราธ ทุกฺขธมฺโม เวทนา
ทุกฺขธมฺโม สญฺญา ทุกฺขธมฺโม สงฺขารา ทุกฺขธมฺโม วิญฺญาณํ
ทุกฺขธมฺโม เอวํ ปสฺสํ เป นาปรํ อิตฺถตฺตายาติ ปชานาตีติ
สาวตฺถี เอกมนฺตํ นิสินฺโน โข อายสฺมา ราโธ


ภควนฺตํ เอตทโวจ อนตฺตา อนตฺตาติ ภนฺเต วุจฺจติ กตโม
นุ โข ภนฺเต อนตฺตาติ รูปํ โข ราธ อนตฺตา เวทนา อนตฺตา
สญฺญา อนตฺตา สงฺขารา อนตฺตา วิญฺญาณํ อนตฺตา เอวํ
ปสฺสํ เป นาปรํ อิตฺถตฺตายาติ ปชานาตีติ
สาวตฺถี เอกมนฺตํ นิสินฺโน โข อายสฺมา ราโธ
ภควนฺตํ เอตทโวจ อนตฺตธมฺโม อนตฺตธมฺโมติ ภนฺเต วุจฺจติ
กตโม นุ โข ภนฺเต อนตฺตธมฺโมติ รูปํ โข ราธ อนตฺตธมฺโม
เวทนา อนตฺตธมฺโม สญฺญา อนตฺตธมฺโม สงฺขารา
อนตฺตธมฺโม วิญฺญาณํ อนตฺตธมฺโม เอวํ ปสฺสํ เป
นาปรํ อิตฺถตฺตายาติ ปชานาตีติ
สาวตฺถี เอกมนฺตํ นิสินฺโน โข อายสฺมา ราโธ
ภควนฺตํ เอตทโวจ ขยธมฺโม ขยธมฺโมติ ภนฺเต วุจฺจติ กตโม
นุ โข ภนฺเต ขยธมฺโมติ รูปํ โข ราธ ขยธมฺโม เวทนา
ขยธมฺโม สญฺญา ขยธมฺโม สงฺขารา ขยธมฺโม วิญฺญาณํ
ขยธมฺโม เอวํ ปสฺสํ เป นาปรํ อิตฺถตฺตายาติ ปชานาตีติ
สาวตฺถี เอกมนฺตํ นิสินฺโน โข อายสฺมา ราโธ
ภควนฺตํ เอตทโวจ วยธมฺโม วยธมฺโมติ ภนฺเต วุจฺจติ กตโม
นุ โข ภนฺเต วยธมฺโมติ รูปํ โข ราธ วยธมฺโม เวทนา
วยธมฺโม สญฺญา วยธมฺโม สงฺขารา วยธมฺโม วิญฺญาณํ
วยธมฺโม เอวํ ปสฺสํ เป นาปรํ อิตฺถตฺตายาติ ปชานาตีติ



สาวตฺถี เอกมนฺตํ นิสินฺโน โข อายสฺมา ราโธ
ภควนฺตํ เอตทโวจ สมุทยธมฺโม สมุทยธมฺโมติ ภนฺเต วุจฺจติ
กตโม นุ โข ภนฺเต สมุทยธมฺโมติ รูปํ โข ราธ สมุทยธมฺโม
เวทนา สมุทยธมฺโม สญฺญา สมุทยธมฺโม สงฺขารา สมุทยธมฺโม
วิญฺญาณํ สมุทยธมฺโม เอวํ ปสฺสํ เป นาปรํ
อิตฺถตฺตายาติ ปชานาตีติ
สาวตฺถี อถ โข อายสฺมา ราโธ เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข อายสฺมา ราโธ ภควนฺตํ เอตทโวจ นิโรธธมฺโม
นิโรธธมฺโมติ ภนฺเต วุจฺจติ กตโม นุ โข ภนฺเต นิโรธธมฺโมติ
รูปํ โข ราธ นิโรธธมฺโม เวทนา สญฺญา
สงฺขารา นิโรธธมฺโม วิญฺญาณํ นิโรธธมฺโม เอวํ ปสฺสํ
เป นาปรํ อิตฺถตฺตายาติ ปชานาตีติ
ทุติโย วคฺโค
ตสฺสุทฺทานํ
มาโร จ มารธมฺโม จ อนิจฺเจหิ อปเร ทุเว
ทุกฺเขหิ จ เทฺว วุตฺตา อนตฺเตหิ ตเถว จ
ขยวยสมุทยํ นิโรธธมฺเมน ทฺวาทสาติ




ราธสํยุตฺเต อายาจนวคฺโค ตติโย
สาวตฺถี อถ โข อายสฺมา ราโธ เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ
นิสีทิ เอกมนฺตํ นิสินฺโน โข อายสฺมา ราโธ ภควนฺตํ เอตทโวจ
สาธุ เม ภนฺเต ภควา สงฺขิตฺเตน ธมฺมํ เทเสตุ ยมหํ ภควโต
ธมฺมํ สุตฺวา เอโก วูปกฏฺโฐ อปฺปมตฺโต อาตาปี ปหิตตฺโต
วิหเรยฺยนฺติ โย โข ราธ มาโร ตตฺร เต ฉนฺโท ปหาตพฺโพ
โก จ ราธ มาโร รูปํ โข ราธ มาโร ตตฺร เต ฉนฺโท
ปหาตพฺโพ เวทนา มาโร ตตฺร เต ฉนฺโท ปหาตพฺโพ
สญฺญา สงฺขารา มาโร ตตฺร เต ฉนฺโท ปหาตพฺโพ
วิญฺญาณํ มาโร ตตฺร เต ฉนฺโท ปหาตพฺโพ โย โข ราธ
มาโร ตตฺร เต ฉนฺโท ปหาตพฺโพ ราโค ปหาตพฺโพ
ฉนฺทราโค ปหาตพฺโพติ
โย โข ราธ มารธมฺโม ตตฺร เต ฉนฺโท
ปหาตพฺโพ ราโค ปหาตพฺโพ ฉนฺทราโค ปหาตพฺโพ
ยํ โข ราธ อนิจฺจํ
โย โข ราธ อนิจฺจธมฺโม
ยํ โข ราธ ทุกฺขํ
โย โข ราธ ทุกฺขธมฺโม



โย โข ราธ อนตฺตา
โย โข ราธ อนตฺตธมฺโม
โย โข ราธ ขยธมฺโม
โย โข ราธ วยธมฺโม
โย โข ราธ สมุทยธมฺโม ตตฺร เต ฉนฺโท
ปหาตพฺโพ ราโค ปหาตพฺโพ ฉนฺทราโค ปหาตพฺโพติ
สาวตฺถี อถ โข อายสฺมา ราโธ เยน ภควา
เตนุปสงฺกมิ อุปสงฺกมิตฺวา เป ภควนฺตํ เอตทโวจ สาธุ
เม ภนฺเต ภควา สงฺขิตฺเตน ธมฺมํ เทเสตุ ยมหํ ภควโต ธมฺมํ
สุตฺวา เอโก วูปกฏฺโฐ อปฺปมตฺโต อาตาปี ปหิตตฺโต วิหเรยฺยนฺติ
โย โข ราธ นิโรธธมฺโม ตตฺร เต ฉนฺโท ปหาตพฺโพ ราโค
ปหาตพฺโพ ฉนฺทราโค ปหาตพฺโพ โก จ ราธ นิโรธธมฺโม
รูปํ โข ราธ นิโรธธมฺโม ตตฺร เต ฉนฺโท ปหาตพฺโพ ราโค
ปหาตพฺโพ ฉนฺทราโค ปหาตพฺโพ เวทนา สญฺญา
สงฺขารา วิญฺญาณํ นิโรธธมฺโม ตตฺร เต ฉนฺโท ปหาตพฺโพ
ราโค ปหาตพฺโพ ฉนฺทราโค ปหาตพฺโพ โย โข ราธ
นิโรธธมฺโม ตตฺร เต ฉนฺโท ปหาตพฺโพ ราโค ปหาตพฺโพ
ฉนฺทราโค ปหาตพฺโพติ
อายาจนวคฺโค ตติโย


ตสฺสุทฺทานํ
มาโร จ มารธมฺโม จ อนิจฺเจหิ อปเร ทุเว
ทุกฺเขหิ เทฺว วุตฺตา อนตฺเตหิ ตเถว จ
ขยวยสมุทยํ นิโรธธมฺเมน ทฺวาทสาติ




ราธสํยุตฺเต อุปนิสินฺนวคฺโค จตุตฺโถ
สาวตฺถี เอกมนฺตํ นิสินฺนํ โข อายสฺมนฺตํ ราธํ ภควา
เอตทโวจ โย โข ราธ มาโร ตตฺร เต ฉนฺโท ปหาตพฺโพ
โก จ ราธ มาโร รูปํ โข ราธ มาโร ตตฺร เต ฉนฺโท
ปหาตพฺโพ เป วิญฺญาณํ มาโร ตตฺร เต ฉนฺโท ปหาตพฺโพ
โย โข ราธ มาโร ตตฺร เต ฉนฺโท ปหาตพฺโพติ
สาวตฺถี โย โข ราธ มาโร ตตฺร เต ราโค
ปหาตพฺโพ เป
โย โข ราธ มาโร ตตฺร เต ฉนฺทราโค ปหาตพฺโพ
โย โข ราธ มารธมฺโม ตตฺร เต ฉนฺโท ปหาตพฺโพ
โย โข ราธ มารธมฺโม ตตฺร เต ราโค ปหาตพฺโพ
โย โข ราธ มารธมฺโม ตตฺร เต ฉนฺทราโค ปหาตพฺโพ
ยํ โข ราธ อนิจฺจํ
โย โข ราธ อนิจฺจธมฺโม
ยํ โข ราธ ทุกฺขํ
โย โข ราธ ทุกฺขธมฺโม
โย โข ราธ อนตฺตา
โย โข ราธ อนตฺตธมฺโม
โย โข ราธ ขยธมฺโม
โย โข ราธ วยธมฺโม


โย โข ราธ สมุทยธมฺโม ตตฺร เต ฉนฺโท
ปหาตพฺโพ ราโค ปหาตพฺโพ ฉนฺทราโค ปหาตพฺโพติ
สาวตฺถี เอกมนฺตํ นิสินฺนํ โข อายสฺมนฺตํ ราธํ
ภควา เอตทโวจ โย โข ราธ นิโรธธมฺโม ตตฺร เต ฉนฺโท
ปหาตพฺโพ ราโค ปหาตพฺโพ ฉนฺทราโค ปหาตพฺโพ โก
จ ราธ นิโรธธมฺโม รูปํ โข ราธ นิโรธธมฺโม ตตฺร เต
ฉนฺโท ปหาตพฺโพ ราโค ปหาตพฺโพ ฉนฺทราโค ปหาตพฺโพ
เวทนา สญฺญา สงฺขารา วิญฺญาณํ นิโรธธมฺโม ตตฺร
เต ฉนฺโท ปหาตพฺโพ ราโค ปหาตพฺโพ ฉนฺทราโค
ปหาตพฺโพ โย โข ราธ นิโรธธมฺโม ตตฺร เต ฉนฺโท
ปหาตพฺโพ ราโค ปหาตพฺโพ ฉนฺทราโค ปหาตพฺโพติ
อุปนิสินฺนวคฺโค จตุตฺโถ
ตสฺสุทฺทานํ
มาโร จ มารธมฺโม จ อนิจฺเจหิ อปเร ทุเว
ทุกฺเขหิ เทฺว วุตฺตา อนตฺเตหิ อปเร เทฺว
ขยวยสมุทยํ นิโรธธมฺเมน ทฺวาทสาติ
ราธสํยุตฺตํ สมตฺตํ




ทิฏฺฐิสํยุตฺตํ

โสตาปตฺติวคฺโค ปฐโม
เอกํ สมยํ ภควา สาวตฺถิยํ วิหรติ เชตวเน เป
ภควา เอตทโวจ กิสฺมึ นุ โข ภิกฺขเว สติ กึ อุปาทาย กึ
อภินิวิสฺส เอวํ ทิฏฺฐิ อุปฺปชฺชติ น วาตา วายนฺติ น นชฺโช
สนฺทนฺติ น คพฺภินิโย วิชายนฺติ น จนฺทิมสุริยา อุเทนฺติ วา
อเปนฺติ วา เอสิกฏฺฐายิฏฺฐิตาติ ภควํมูลกา โน ภนฺเต ธมฺมา
ภควํเนตฺติกา ภควํปฏิสรณา สาธุ วต ภนฺเต ภควนฺตญฺเญว
ปฏิภาตุ เอตสฺส ภาสิตสฺส อตฺโถ ภควโต ธมฺมํ สุตฺวา ภิกฺขู
ธาเรสฺสนฺตีติ เตนหิ ภิกฺขเว สุณาถ สาธุกํ มนสิกโรถ ภาสิสฺสามีติ
เอวํ ภนฺเตติ โข เต ภิกฺขู ภควโต ปจฺจสฺโสสุํ ภควา
เอตทโวจ รูเป โข ภิกฺขเว สติ รูปํ อุปาทาย รูปํ อภินิวิสฺส
เอวํ ทิฏฺฐิ อุปฺปชฺชติ น วาตา วายนฺติ น นชฺโช สนฺทนฺติ น
คพฺภินิโย วิชายนฺติ น จนฺทิมสุริยา อุเทนฺติ วา อเปนฺติ วา
เอสิกฏฺฐายิฏฺฐิตา เวทนาย สติ เป สญฺญาย สติ
สงฺขาเรสุ สติ วิญฺญาเณ สติ วิญฺญาณํ อุปาทาย วิญฺญาณํ
อภินิวิสฺส เอวํ ทิฏฺฐิ อุปฺปชฺชติ น วาตา วายนฺติ น นชฺโช
สนฺทนฺติ น คพฺภินิโย วิชายนฺติ น จนฺทิมสุริยา อุเทนฺติ วา
อเปนฺติ วา เอสิกฏฺฐายิฏฺฐิตา



ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ
ภนฺเต ยํ ปนานิจฺจํ ทุกฺขํ วิปริณามธมฺมํ อปิ นุ ตํ
อนุปาทาย เอวํ ทิฏฺฐิ อุปฺปชฺเชยฺย น วาตา วายนฺติ น นชฺโช
สนฺทนฺติ น คพฺภินิโย วิชายนฺติ น จนฺทิมสุริยา อุเทนฺติ วา
อเปนฺติ วา เอสิกฏฺฐายิฏฺฐิตาติ โน เหตํ ภนฺเต เวทนา
นิจฺจา วา อนิจฺจา วาติ เป สญฺญา สงฺขารา นิจฺจา
วา อนิจฺจา วาติ เป วิญฺญาณํ นิจฺจํ วา อนิจฺจํ วาติ
อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ
ภนฺเต ยํ ปนานิจฺจํ ทุกฺขํ วิปริณามธมฺมํ อปิ นุ ตํ
อนุปาทาย เอวํ ทิฏฺฐิ อุปฺปชฺเชยฺย น วาตา วายนฺติ น นชฺโช
สนฺทนฺติ น คพฺภินิโย วิชายนฺติ น จนฺทิมสุริยา อุเทนฺติ วา
อเปนฺติ วา เอสิกฏฺฐายิฏฺฐิตาติ โน เหตํ ภนฺเต ยมฺปิทํ
ทิฏฺฐํ สุตํ มุตํ วิญฺญาตํ ปตฺตํ ปริเยสิตํ อนุวิจริตํ มนสา ตํปิ
นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ
วา ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย น วาตา
วายนฺติ น นชฺโช สนฺทนฺติ น คพฺภินิโย วิชายนฺติ น จนฺทิมสุริยา
อุเทนฺติ วา อเปนฺติ วา เอสิกฏฺฐายิฏฺฐิตาติ โน เหตํ ภนฺเต
ยโต โข ภิกฺขเว อริยสาวกสฺส อิเมสุ ฉสุ ฐาเนสุ กงฺขา



ปหีนา โหติ ทุกฺเขปิสฺส กงฺขา ปหีนา โหติ ทุกฺขสมุทเยปิสฺส
กงฺขา ปหีนา โหติ ทุกฺขนิโรเธปิสฺส กงฺขา ปหีนา โหติ
ทุกฺขนิโรธคามินิยา ปฏิปทายปิสฺส กงฺขา ปหีนา โหติ อยํ วุจฺจติ
ภิกฺขเว อริยสาวโก โสตาปนฺโน อวินิปาตธมฺโม นิยโต
สมฺโพธิปรายโนติ
สาวตฺถี กิสฺมึ นุ โข ภิกฺขเว สติ กึ อุปาทาย กึ
อภินิวิสฺส เอวํ ทิฏฺฐิ อุปฺปชฺชติ เอตํ มม เอโสหมสฺมิ เอโส
เม อตฺตาติ ภควํมูลกา โน ภนฺเต ธมฺมา เป รูเป โข
ภิกฺขเว สติ รูปํ อุปาทาย รูปํ อภินิวิสฺส เอวํ ทิฏฺฐิ อุปฺปชฺชติ
เอตํ มม เอโสหมสฺมิ เอโส เม อตฺตาติ เวทนาย สติ เป
สญฺญาย สติ สงฺขาเรสุ สติ วิญฺญาเณ สติ วิญฺญาณํ
อุปาทาย วิญฺญาณํ อภินิวิสฺส เอวํ ทิฏฺฐิ อุปฺปชฺชติ เอตํ มม
เอโสหมสฺมิ เอโส เม อตฺตาติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เป อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย
เอตํ มม เอโสหมสฺมิ เอโส เม อตฺตาติ โน เหตํ ภนฺเต
เวทนา สญฺญา สงฺขารา วิญฺญาณํ นิจฺจํ วา อนิจฺจํ
วาติ อนิจฺจํ เป อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย
เอตํ มม เอโสหมสฺมิ เอโส เม อตฺตาติ โน เหตํ ภนฺเต
ยมฺปิทํ ทิฏฺฐํ สุตํ มุตํ วิญฺญาตํ ปตฺตํ ปริเยสิตํ อนุวิจริตํ มนสา


ตํปิ นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ
ทุกฺขํ วา ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ
วิปริณามธมฺมํ อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย
เอตํ มม เอโสหมสฺมิ เอโส เม อตฺตาติ โน เหตํ ภนฺเต
ยโต โข ภิกฺขเว อริยสาวกสฺส อิเมสุ ฉสุ ฐาเนสุ กงฺขา
ปหีนา โหติ ทุกฺเขปิสฺส กงฺขา ปหีนา โหติ เป
ทุกฺขนิโรธคามินิยา ปฏิปทายปิสฺส กงฺขา ปหีนา โหติ อยํ วุจฺจติ
ภิกฺขเว อริยสาวโก โสตาปนฺโน อวินิปาตธมฺโม นิยโต
สมฺโพธิปรายโนติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ โส อตฺตา โส โลโก
โส เปจฺจ ภวิสฺสามิ นิจฺโจ ธุโว สสฺสโต อวิปริณามธมฺโมติ
ภควํมูลกา โน ภนฺเต ธมฺมา เป รูเป โข ภิกฺขเว สติ
รูปํ อุปาทาย รูปํ อภินิวิสฺส เอวํ ทิฏฺฐิ อุปฺปชฺชติ โส อตฺตา
เป อวิปริณามธมฺโม เวทนาย สติ เป สญฺญาย สติ
สงฺขาเรสุ สติ วิญฺญาเณ สติ วิญฺญาณํ อุปาทาย วิญฺญาณํ
อภินิวิสฺส เอวํ ทิฏฺฐิ อุปฺปชฺชติ โส อตฺตา โส โลโก โส
เปจฺจ ภวิสฺสามิ นิจฺโจ ธุโว สสฺสโต อวิปริณามธมฺโม
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เป วิปริณามธมฺมํ อปิ นุ ตํ อนุปาทาย



เอวํ ทิฏฺฐิ อุปฺปชฺเชยฺย โส อตฺตา เป อวิปริณามธมฺโมติ
โน เหตํ ภนฺเต เวทนา สญฺญา สงฺขารา วิญฺญาณํ
นิจฺจํ วา อนิจฺจํ วาติ อนิจฺจํ ภนฺเต อปิ นุ ตํ อนุปาทาย
เอวํ ทิฏฺฐิ อุปฺปชฺเชยฺย โส อตฺตา เป อวิปริณามธมฺโมติ
โน เหตํ ภนฺเต ยมฺปิทํ ทิฏฺฐํ สุตํ มุตํ วิญฺญาตํ ปตฺตํ
ปริเยสิตํ อนุวิจริตํ มนสา ตํปิ นิจฺจํ วา อนิจฺจํ วาติ
อนิจฺจํ ภนฺเต ยํ ปนานิจฺจํ เป อปิ นุ ตํ อนุปาทาย เอวํ
ทิฏฺฐิ อุปฺปชฺเชยฺย โส อตฺตา โส โลโก โส เปจฺจ ภวิสฺสามิ
นิจฺโจ ธุโว สสฺสโต อวิปริณามธมฺโมติ โน เหตํ ภนฺเต
ยโต โข ภิกฺขเว อริยสาวกสฺส อิเมสุ ฉสุ ฐาเนสุ กงฺขา
ปหีนา โหติ ทุกฺเขปิสฺส กงฺขา ปหีนา โหติ เป ทุกฺขนิโรธคามินิยา
ปฏิปทายปิสฺส กงฺขา ปหีนา โหติ อยํ วุจฺจติ
ภิกฺขเว อริยสาวโก โสตาปนฺโน อวินิปาตธมฺโม นิยโต
สมฺโพธิปรายโนติ
สาวตฺถี กิสฺมึ นุ โข ภิกฺขเว สติ กึ อุปาทาย กึ
อภินิวิสฺส เอวํ ทิฏฺฐิ อุปฺปชฺชติ โน จสฺสํ โน จ เม สิยา น
ภวิสฺสติ น เม ภวิสฺสตีติ ภควํมูลกา โน ภนฺเต ธมฺมา
เป รูเป โข ภิกฺขเว สติ รูปํ อุปาทาย รูปํ อภินิวิสฺส เอวํ
ทิฏฺฐิ อุปฺปชฺชติ โน จสฺสํ โน จ เม สิยา น ภวิสฺสติ น



เม ภวิสฺสตีติ เวทนาย สติ สญฺญาย สติ สงฺขาเรสุ
สติ วิญฺญาเณ สติ วิญฺญาณํ อุปาทาย วิญฺญาณํ อภินิวิสฺส
เอวํ ทิฏฺฐิ อุปฺปชฺชติ โน จสฺสํ โน จ เม สิยา น ภวิสฺสติ
น เม ภวิสฺสตีติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เป อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย
โน จสฺสํ โน จ เม สิยา น ภวิสฺสติ น เม ภวิสฺสตีติ
โน เหตํ ภนฺเต เวทนา สญฺญา สงฺขารา วิญฺญาณํ
นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ เป
อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย โน จสฺสํ โน
จ เม สิยา น ภวิสฺสติ น เม ภวิสฺสตีติ โน เหตํ ภนฺเต
ยมฺปิทํ ทิฏฺฐํ สุตํ มุตํ วิญฺญาตํ ปตฺตํ ปริเยสิตํ อนุวิจริตํ มนสา
ตํปิ นิจฺจํ วา อนิจฺจํ วาติ อนิจฺจํ ภนฺเต เป อปิ นุ
ตํ อนุปาทาย เอวํ ทิฏฺฐิ อุปฺปชฺเชยฺย โน จสฺสํ โน จ เม
สิยา น ภวิสฺสติ น เม ภวิสฺสตีติ โน เหตํ ภนฺเต
ยโต โข ภิกฺขเว อริยสาวกสฺส อิเมสุ ฉสุ ฐาเนสุ กงฺขา
ปหีนา โหติ ทุกฺเขปิสฺส กงฺขา ปหีนา โหติ เป ทุกฺขนิโรธคามินิยา
ปฏิปทายปิสฺส กงฺขา ปหีนา โหติ อยํ วุจฺจติ
ภิกฺขเว อริยสาวโก โสตาปนฺโน อวินิปาตธมฺโม นิยโต
สมฺโพธิปรายโนติ


สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ นตฺถิ ทินฺนํ นตฺถิ ยิฏฺฐํ
นตฺถิ หุตํ นตฺถิ สุกตทุกฺกฏานํ กมฺมานํ ผลํ วิปาโก นตฺถิ
อยํ โลโก นตฺถิ ปรโลโก นตฺถิ มาตา นตฺถิ ปิตา นตฺถิ
สตฺตา อุปปาติกา นตฺถิ โลเก สมณพฺราหฺมณา สมฺมคฺคตา
สมฺมาปฏิปนฺนา เย อิมญฺจ โลกํ ปรญฺจ โลกํ สยํ อภิญฺญา
สจฺฉิกตฺวา ปเวเทนฺติ จาตุมฺมหาภูติโกยํ ปุริโส ยทา กาลํ กโรติ
ปฐวี ปฐวีกายํ อนุเปติ อนุปคจฺฉติ อาโป อาโปกายํ
อนุเปติ อนุปคจฺฉติ เตโช เตโชกายํ อนุเปติ อนุปคจฺฉติ วาโย
วาโยกายํ อนุเปติ อนุปคจฺฉติ อากาสํ อินฺทฺริยานิ สงฺกมนฺติ
อาสนฺทิปญฺจมา ปุริสา มตํ อาทาย คจฺฉติ ยาว อาหฬนา
ปทานิ ปญฺญายนฺติ กาโปตกานิ อฏฺฐีนิ ภวนฺติ ภสฺสนฺตา
อาหุติโย ทตฺตุปญฺญตฺตมิทํ ทานํ นาม เตสํ ตุจฺฉํ มุสา วิลาโป
เย เกจิ อตฺถิกวาทํ วทนฺติ พาเล จ ปณฺฑิเต จ กายสฺส เภทา
อุจฺฉิชฺชนฺติ วินสฺสนฺติ น โหนฺติ ปรมฺมรณาติ ภควํมูลกา โน
ภนฺเต ธมฺมา เป รูเป โข ภิกฺขเว สติ รูปํ อุปาทาย รูปํ
อภินิวิสฺส เอวํ ทิฏฺฐิ อุปฺปชฺชติ นตฺถิ ทินฺนํ นตฺถิ ยิฏฺฐํ
เป กายสฺส เภทา อุจฺฉิชฺชนฺติ วินสฺสนฺติ น โหนฺติ ปรมฺมรณา
เวทนาย สติ เป สญฺญาย สติ สงฺขาเรสุ สติ วิญฺญาเณ




สติ วิญฺญาณํ อุปาทาย วิญฺญาณํ อภินิวิสฺส เอวํ ทิฏฺฐิ อุปฺปชฺชติ
นตฺถิ ทินฺนํ นตฺถิ ยิฏฺฐํ เป กายสฺส เภทา อุจฺฉิชฺชนฺติ
วินสฺสนฺติ น โหนฺติ ปรมฺมรณา
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต ยํ ปนานิจฺจํ ทุกฺขํ วิปริณามธมฺมํ อปิ นุ ตํ
อนุปาทาย เอวํ ทิฏฺฐิ อุปฺปชฺเชยฺย นตฺถิ ทินฺนํ นตฺถิ ยิฏฺฐํ
เป กายสฺส เภทา อุจฺฉิชฺชนฺติ วินสฺสนฺติ น โหนฺติ ปรมฺมรณาติ
โน เหตํ ภนฺเต เวทนา เป สญฺญา สงฺขารา
วิญฺญาณํ นิจฺจํ วา อนิจฺจํ วาติ อนิจฺจํ ภนฺเต เป อปิ
นุ ตํ อนุปาทาย เอวํ ทิฏฺฐิ อุปฺปชฺเชยฺย นตฺถิ ทินฺนํ นตฺถิ
ยิฏฺฐํ เป กายสฺส เภทา อุจฺฉิชฺชนฺติ วินสฺสนฺติ น โหนฺติ
ปรมฺมรณาติ โน เหตํ ภนฺเต ยมฺปิทํ ทิฏฺฐํ สุตํ มุตํ
วิญฺญาตํ ปตฺตํ ปริเยสิตํ อนุวิจริตํ มนสา ตํปิ นิจฺจํ วา อนิจฺจํ
วาติ อนิจฺจํ ภนฺเต เป อปิ นุ ตํ อนุปาทาย เอวํ ทิฏฺฐิ
อุปฺปชฺเชยฺย นตฺถิ ทินฺนํ นตฺถิ ยิฏฺฐํ เป เย เกจิ อตฺถิกวาทํ
วทนฺติ พาเล จ ปณฺฑิเต จ กายสฺส เภทา อุจฺฉิชฺชนฺติ
วินสฺสนฺติ น โหนฺติ ปรมฺมรณาติ โน เหตํ ภนฺเต
ยโต โข ภิกฺขเว อริยสาวกสฺส อิเมสุ ฉสุ ฐาเนสุ กงฺขา
ปหีนา โหติ ทุกฺเขปิสฺส กงฺขา ปหีนา โหติ เป
ทุกฺขนิโรธคามินิยา ปฏิปทายปิสฺส กงฺขา ปหีนา โหติ อยํ วุจฺจติ


ภิกฺขเว อริยสาวโก โสตาปนฺโน อวินิปาตธมฺโม นิยโต
สมฺโพธิปรายโนติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ กรโต การยโต ฉินฺทโต
เฉทาปยโต ปจโต ปจาปยโต โสจโต โสจาปยโต กิลมโต
กิลมาปยโต ผนฺทโต ผนฺทาปยโต ปาณมติปาตาปยโต อทินฺนํ อาทิยโต
สนฺธึ ฉินฺทโต นิลฺโลปํ หรโต เอกาคาริกํ กโรโต ปริปนฺเถ
ติฏฺฐโต ปรทารํ คจฺฉโต มุสา ภณโต กรโต น กริยติ ปาปํ
ขุรปริยนฺเตน เจปิ จกฺเกน โย อิมิสฺสา ปฐวิยา ปาเณ เอกํ
มํสขลํ เอกํ มํสปุญฺชํ กเรยฺย นตฺถิ ตโตนิทานํ ปาปํ นตฺถิ
ปาปสฺส อาคโม ทกฺขิณญฺเจปิ คงฺคาย ตีรํ คจฺเฉยฺย หนนฺโต
ฆาเตนฺโต ฉินฺทนฺโต เฉทาเปนฺโต ปจนฺโต ปจาเปนฺโต นตฺถิ
ตโตนิทานํ ปาปํ นตฺถิ ปาปสฺส อาคโม อุตฺตรญฺเจปิ คงฺคาย
ตีรํ คจฺเฉยฺย ททนฺโต ทาเปนฺโต ยชนฺโต ยชาเปนฺโต นตฺถิ
ตโตนิทานํ ปุญฺญํ นตฺถิ ปุญฺญสฺส อาคโม ทาเนน ทเมน
สํยเมน สจฺจวชฺเชน นตฺถิ ปุญฺญํ นตฺถิ ปุญฺญสฺส อาคโมติ
ภควํมูลกา โน ภนฺเต ธมฺมา เป รูเป โข ภิกฺขเว สติ
รูปํ อุปาทาย รูปํ อภินิวิสฺส เอวํ ทิฏฺฐิ อุปฺปชฺชติ กรโต
การยโต เป นตฺถิ ปุญฺญํ นตฺถิ ปุญฺญสฺส อาคโม
เวทนาย สติ เป สญฺญาย สติ สงฺขาเรสุ สติ




วิญฺญาเณ สติ วิญฺญาณํ อุปาทาย วิญฺญาณํ อภินิวิสฺส เอวํ
ทิฏฺฐิ อุปฺปชฺชติ กรโต การยโต เป นตฺถิ ปุญฺญํ นตฺถิ
ปุญฺญสฺส อาคโม
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เป วิปริณามธมฺมํ อปิ นุ ตํ อนุปาทาย
เอวํ ทิฏฺฐิ อุปฺปชฺเชยฺย กรโต การยโต เป นตฺถิ ปุญฺญํ
นตฺถิ ปุญฺญสฺส อาคโมติ โน เหตํ ภนฺเต เวทนา เป
สญฺญา สงฺขารา วิญฺญาณํ นิจฺจํ วา อนิจฺจํ วาติ อนิจฺจํ
ภนฺเต เป อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย กรโต
การยโต เป นตฺถิ ปุญฺญสฺส อาคโมติ โน เหตํ ภนฺเต
ยมฺปิทํ ทิฏฺฐํ สุตํ มุตํ วิญฺญาตํ ปตฺตํ ปริเยสิตํ อนุวิจริตํ มนสา
ตํปิ นิจฺจํ วา อนิจฺจํ วาติ อนิจฺจํ ภนฺเต เป อปิ นุ
ตํ อนุปาทาย เอวํ ทิฏฺฐิ อุปฺปชฺเชยฺย กรโต การยโต เป
นตฺถิ ปุญฺญํ นตฺถิ ปุญฺญสฺส อาคโมติ โน เหตํ ภนฺเต
ยโต โข ภิกฺขเว อริยสาวกสฺส อิเมสุ ฉสุ ฐาเนสุ กงฺขา
ปหีนา โหติ ทุกฺเขปิสฺส กงฺขา ปหีนา โหติ เป ทุกฺขนิโรธคามินิยา
ปฏิปทายปิสฺส กงฺขา ปหีนา โหติ อยํ วุจฺจติ ภิกฺขเว
อริยสาวโก โสตาปนฺโน อวินิปาตธมฺโม นิยโต สมฺโพธิปรายโนติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ นตฺถิ เหตุ นตฺถิ ปจฺจโย


สตฺตานํ สงฺกิเลสาย อเหตู อปฺปจฺจยา สตฺตา สงฺกิลิสฺสนฺติ นตฺถิ
เหตุ นตฺถิ ปจฺจโย สตฺตานํ วิสุทฺธิยา อเหตู อปฺปจฺจยา สตฺตา
วิสุชฺฌนฺติ นตฺถิ พลํ นตฺถิ วิริยํ นตฺถิ ปุริสถาโม นตฺถิ ปุริสปรกฺกโม
สพฺเพ สตฺตา สพฺเพ ปาณา สพฺเพ ภูตา สพฺเพ ชีวา
อวสา อพลา อวิริยา นิยติสงฺคติภาวปริณตา ฉเสฺววาภิชาตีสุ สุขทุกฺขํ
ปฏิสํเวเทนฺตีติ ภควํมูลกา โน ภนฺเต ธมฺมา เป รูเป
โข ภิกฺขเว สติ รูปํ อุปาทาย รูปํ อภินิวิสฺส เอวํ ทิฏฺฐิ อุปฺปชฺชติ
นตฺถิ เหตุ นตฺถิ ปจฺจโย เป สุขทุกฺขํ ปฏิสํเวเทนฺตีติ
เวทนาย สติ เป สญฺญาย สติ สงฺขาเรสุ สติ วิญฺญาเณ
สติ วิญฺญาณํ อุปาทาย วิญฺญาณํ อภินิวิสฺส เอวํ ทิฏฺฐิ อุปฺปชฺชติ
นตฺถิ เหตุ นตฺถิ ปจฺจโย เป สุขทุกฺขํ ปฏิสํเวเทนฺตีติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เป วิปริณามธมฺมํ อปิ นุ ตํ อนุปาทาย
เอวํ ทิฏฺฐิ อุปฺปชฺเชยฺย นตฺถิ เหตุ นตฺถิ ปจฺจโย เป
สุขทุกฺขํ ปฏิสํเวเทนฺตีติ โน เหตํ ภนฺเต เวทนา เป
สญฺญา สงฺขารา วิญฺญาณํ นิจฺจํ วา อนิจฺจํ วาติ อนิจฺจํ
ภนฺเต เป อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย
นตฺถิ เหตุ นตฺถิ ปจฺจโย เป สุขทุกฺขํ ปฏิสํเวเทนฺตีติ
โน เหตํ ภนฺเต ยมฺปิทํ ทิฏฺฐํ สุตํ มุตํ วิญฺญาตํ ปตฺตํ ปริเยสิตํ
อนุวิจริตํ มนสา ตํปิ นิจฺจํ วา อนิจฺจํ วาติ อนิจฺจํ ภนฺเต เป



อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย นตฺถิ เหตุ
นตฺถิ ปจฺจโย เป สุขทุกฺขํ ปฏิสํเวเทนฺตีติ โน เหตํ ภนฺเต
ยโต โข ภิกฺขเว อริยสาวกสฺส อิเมสุ ฉสุ ฐาเนสุ กงฺขา ปหีนา
โหติ ทุกฺเขปิสฺส กงฺขา ปหีนา โหติ เป ทุกฺขนิโรธคามินิยา
ปฏิปทายปิสฺส กงฺขา ปหีนา โหติ อยํ วุจฺจติ ภิกฺขเว อริยสาวโก
โสตาปนฺโน อวินิปาตธมฺโม นิยโต สมฺโพธิปรายโนติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ สตฺตีเม กายา อกฏา อกฏวิธา
อนิมฺมิตา อนิมฺมิตวิธา วญฺฌา กูฏฏฺฐา เอสิกฏฺฐายิฏฺฐิตา เต น
อิญฺชนฺติ น วิปริณมนฺติ อญฺญมญฺญํ พฺยาเธนฺติ นาลํ อญฺญมญฺญสฺส
สุขาย วา ทุกฺขาย วา กตเม สตฺต ปฐวีกาโย
อาโปกาโย เตโชกาโย วาโยกาโย สุเข ทุกฺเข ชีเว สตฺตีเม
กายา อกฏา อกฏวิธา อนิมฺมิตา อนิมฺมิตวิธา วญฺฌา กูฏฏฺฐา
เอสิกฏฺฐายิฏฺฐิตา เต น อิญฺชนฺติ น วิปริณมนฺติ น อญฺญมญฺญํ
พฺยาเธนฺติ นาลํ อญฺญมญฺญสฺส สุขาย วา ทุกฺขาย วา
โยปิ ติเณฺหน สตฺเถน สีสํ ฉินฺทติ น โกจิ กิญฺจิ ชีวิตา
โวโรเปติ สตฺตนฺนํ เตฺวว กายานมนฺตเรน สตฺถํ วิวรมนุปวิสติ
จุทฺทส โข ปนิมานิ โยนิปฺปมุขสตสหสฺสานิ สฏฺฐี จ สตานิ ฉ
จ สตานิ ปญฺจ จ กมฺมุโน สตานิ จ ปญฺจ จ กมฺมานิ ตีณิ จ





กมฺมานิ กมฺเม จ อฑฺฒกมฺเม จ ทฺวฏฺฐิปฏิปทา ทฺวฏฺฐนฺตรกปฺปา
ฉฬาภิชาติโย อฏฺฐ ปุริสภูมิโย เอกูนปญฺญาส อาชีวสเต เอกูนปญฺญาส
ปริพฺพาชกสเต เอกูนปญฺญาส นาควาสสเต วีเส อินฺทฺริยสเต
ตึเส นิรยสเต ฉตฺตึส รโชธาตุโย สตฺต สญฺญิคพฺภา สตฺต
อสญฺญิคพฺภา สตฺต นิคณฺฐิคพฺภา สตฺต ทิพฺพา สตฺต มานุสา
สตฺต ปิสาจา สตฺต สรา สตฺต ปวุฏา สตฺต จ ปวุฏสตานิ
สตฺต ปปาตา สตฺต จ ปปาตสตานิ สตฺต สุปินา สตฺต จ
สุปินสตานิ จุลฺลาสีติ มหากปฺปิโน สตสหสฺสานิ ยานิ พาเล จ
ปณฺฑิเต จ สนฺธาวิตฺวา สํสริตฺวา ทุกฺขสฺสนฺตํ กริสฺสนฺติ ตตฺถ
นตฺถิ อิมินาหํ สีเลน วา วเตน วา ตเปน วา พฺรหฺมจริเยน วา
อปริปกฺกํ วา กมฺมํ ปริปาเจสฺสามิ ปริปกฺกํ วา กมฺมํ ผุสฺส ผุสฺส
พฺยนฺตีกริสฺสามีติ เหวํ นตฺถิ โทณมิเต สุขทุกฺเข ปริยนฺตกเต
สํสาเร นตฺถิ หายนวฑฺฒเน นตฺถิ อุกฺกํสาวกํเส เสยฺยถาปิ
นาม สุตฺตคุเฬ ขิตฺเต นิพฺเพฐิยมานเมว ปเลติ เอวเมว พาเล
จ ปณฺฑิเต จ นิพฺเพฐิยมานา สุขทุกฺขํ ปเลนฺตีติ ภควํมูลกา
โน ภนฺเต ธมฺมา รูเป โข ภิกฺขเว สติ รูปํ อุปาทาย รูปํ
อภินิวิสฺส เอวํ ทิฏฺฐิ อุปฺปชฺชติ สตฺตีเม กายา อกฏา อกฏวิธา
เป สุขทุกฺขํ ปเลนฺตีติ เวทนาย สติ เป สญฺญาย
สติ สงฺขาเรสุ สติ วิญฺญาเณ สติ วิญฺญาณํ อุปาทาย





วิญฺญาณํ อภินิวิสฺส เอวํ ทิฏฺฐิ อุปฺปชฺชติ สตฺตีเม กายา อกฏา
อกฏวิธา เป สุขทุกฺขํ ปเลนฺตีติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต ยํ ปนานิจฺจํ ทุกฺขํ วิปริณามธมฺมํ อปิ นุ ตํ
อนุปาทาย เอวํ ทิฏฺฐิ อุปฺปชฺเชยฺย สตฺตีเม กายา อกฏา อกฏวิธา
เป สุขทุกฺขํ ปเลนฺตีติ โน เหตํ ภนฺเต เวทนา เป
สญฺญา สงฺขารา วิญฺญาณํ นิจฺจํ วา อนิจฺจํ วาติ
อนิจฺจํ ภนฺเต อปิ นุ ตํ อุปาทาย เอวํ ทิฏฺฐิ อุปฺปชฺเชยฺย
สตฺตีเม กายา อกฏา อกฏวิธา เป สุขทุกฺขํ ปเลนฺตีติ
โน เหตํ ภนฺเต ยมฺปิทํ ทิฏฺฐํ สุตํ มุตํ วิญฺญาตํ ปตฺตํ
ปริเยสิตํ อนุวิจริตํ มนสา ตํปิ นิจฺจํ วา อนิจฺจํ วาติ อนิจฺจํ
ภนฺเต เป อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย
สตฺตีเม กายา อกฏา อกฏวิธา เป นิพฺเพฐิยมานา สุขทุกฺขํ
ปเลนฺตีติ โน เหตํ ภนฺเต
ยโต โข ภิกฺขเว อริยสาวกสฺส อิเมสุ ฉสุ ฐาเนสุ กงฺขา ปหีนา
โหติ ทุกฺเขปิสฺส กงฺขา ปหีนา โหติ เป ทุกฺขนิโรธคามินิยา
ปฏิปทายปิสฺส กงฺขา ปหีนา โหติ อยํ วุจฺจติ ภิกฺขเว อริยสาวโก
โสตาปนฺโน อวินิปาตธมฺโม นิยโต สมฺโพธิปรายโนติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ สสฺสโต โลโกติ


ภควํมูลกา โน ภนฺเต ธมฺมา เป รูเป โข ภิกฺขเว สติ รูปํ
อุปาทาย รูปํ อภินิวิสฺส เอวํ ทิฏฺฐิ อุปฺปชฺชติ สสฺสโต โลโกติ
เวทนาย สติ เป สญฺญาย สติ สงฺขาเรสุ สติ วิญฺญาเณ
สติ วิญฺญาณํ อุปาทาย วิญฺญาณํ อภินิวิสฺส เอวํ ทิฏฺฐิ อุปฺปชฺชติ
สสฺสโต โลโกติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เป วิปริณามธมฺมํ อปิ นุ ตํ อนุปาทาย
เอวํ ทิฏฺฐิ อุปฺปชฺเชยฺย สสฺสโต โลโกติ โน เหตํ ภนฺเต
เวทนา เป สญฺญา สงฺขารา วิญฺญาณํ นิจฺจํ วา อนิจฺจํ
วาติ อนิจฺจํ ภนฺเต เป อปิ นุ ตํ อนุปาทาย เอวํ ทิฏฺฐิ
อุปฺปชฺเชยฺย สสฺสโต โลโกติ โน เหตํ ภนฺเต ยมฺปิทํ
ทิฏฺฐํ สุตํ มุตํ วิญฺญาตํ ปตฺตํ ปริเยสิตํ อนุวิจริตํ มนสา ตํปิ
นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ
วา ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย สสฺสโต
โลโกติ โน เหตํ ภนฺเต
ยโต โข ภิกฺขเว อริยสาวกสฺส อิเมสุ ฉสุ ฐาเนสุ กงฺขา ปหีนา
โหติ ทุกฺเขปิสฺส กงฺขา ปหีนา โหติ เป ทุกฺขนิโรธคามินิยา
ปฏิปทายปิสฺส กงฺขา ปหีนา โหติ อยํ วุจฺจติ ภิกฺขเว อริยสาวโก
โสตาปนฺโน อวินิปาตธมฺโม นิยโต สมฺโพธิปรายโนติ


สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ อสสฺสโต โลโกติ ภควํมูลกา
โน ภนฺเต ธมฺมา เป รูเป โข ภิกฺขเว สติ เป
เวทนาย สติ สญฺญาย สติ สงฺขาเรสุ สติ วิญฺญาเณ
สติ วิญฺญาณํ นิจฺจํ วา อนิจฺจํ วาติ อนิจฺจํ ภนฺเต เป
อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย อสสฺสโต โลโกติ
โน เหตํ ภนฺเต ยมฺปิทํ ทิฏฺฐํ สุตํ มุตํ วิญฺญาตํ ปตฺตํ ปริเยสิตํ
อนุวิจริตํ มนสา ตํปิ นิจฺจํ วา อนิจฺจํ วาติ อนิจฺจํ ภนฺเต
เป อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย อสสฺสโต
โลโกติ โน เหตํ ภนฺเต
ยโต โข ภิกฺขเว อริยสาวกสฺส อิเมสุ ฉสุ ฐาเนสุ กงฺขา ปหีนา
โหติ ทุกฺเขปิสฺส กงฺขา ปหีนา โหติ เป ทุกฺขนิโรธคามินิยา
ปฏิปทายปิสฺส กงฺขา ปหีนา โหติ อยํ วุจฺจติ ภิกฺขเว อริยสาวโก
โสตาปนฺโน อวินิปาตธมฺโม นิยโต สมฺโพธิปรายโนติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ อนฺตวา โลโกติ ภควํมูลกา
โน ภนฺเต ธมฺมา เป นิยโต สมฺโพธิปรายโนติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ อนนฺตวา โลโกติ ภควํมูลกา
โน ภนฺเต ธมฺมา เป นิยโต สมฺโพธิปรายโนติ


สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ ตํ ชีวํ ตํ สรีรนฺติ ภควํมูลกา
โน ภนฺเต ธมฺมา เป นิยโต สมฺโพธิปรายโนติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ อญฺญํ ชีวํ อญฺญํ สรีรนฺติ
ภควํมูลกา โน ภนฺเต ธมฺมา เป นิยโต สมฺโพธิปรายโนติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ โหติ ตถาคโต ปรมฺมรณาติ
ภควํมูลกา โน ภนฺเต ธมฺมา เป นิยโต สมฺโพธิปรายโนติ
สาวตฺถี ตตฺร โข กิสฺมึ นุ โข ภิกฺขเว สติ
กึ อุปาทาย กึ อภินิวิสฺส เอวํ ทิฏฺฐิ อุปฺปชฺชติ น โหติ
ตถาคโต ปรมฺมรณาติ ภควํมูลกา โน ภนฺเต ธมฺมา เป
นิยโต สมฺโพธิปรายโนติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ โหติ จ น จ โหติ
ตถาคโต ปรมฺมรณาติ ภควํมูลกา โน ภนฺเต ธมฺมา เป
นิยโต สมฺโพธิปรายโนติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ เนว โหติ น น โหติ
ตถาคโต ปรมฺมรณาติ ภควํมูลกา โน ภนฺเต ธมฺมา เป


รูเป โข ภิกฺขเว สติ รูปํ อุปาทาย รูปํ อภินิวิสฺส เอวํ ทิฏฺฐิ
อุปฺปชฺชติ เนว โหติ น น โหติ ตถาคโต ปรมฺมรณาติ เป
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เป วิปริณามธมฺมํ อปิ นุ ตํ อนุปาทาย
เอวํ ทิฏฺฐิ อุปฺปชฺเชยฺย เนว โหติ น น โหติ ตถาคโต
ปรมฺมรณาติ โน เหตํ ภนฺเต ยมฺปิทํ ทิฏฺฐํ สุตํ มุตํ
วิญฺญาตํ ปตฺตํ ปริเยสิตํ อนุวิจริตํ มนสา ตํปิ นิจฺจํ วา อนิจฺจํ
วาติ อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ
วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ อปิ
นุ ตํ อนุปาทาย เอวํ ทิฏฺฐิ อุปฺปชฺเชยฺย เนว โหติ น น
โหติ ตถาคโต ปรมฺมรณาติ โน เหตํ ภนฺเต
ยโต จ โข ภิกฺขเว อริยสาวกสฺส อิเมสุ ฉสุ ฐาเนสุ กงฺขา
ปหีนา โหติ ทุกฺเขปิสฺส กงฺขา ปหีนา โหติ ทุกฺขสมุทเยปิสฺส
กงฺขา ปหีนา โหติ เป นิยโต สมฺโพธิปรายโนติ
โสตาปตฺติวคฺโค
อฏฺฐารสเวยฺยากรณํ นิฏฺฐิตํ










ทิฏฺฐิสํยุตฺเต ทุติยเปยฺยาโล ทุติโย
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ น วาตา วายนฺติ น นชฺโช
สนฺทนฺติ น คพฺภินิโย วิชายนฺติ น จนฺทิมสุริยา อุเทนฺติ วา
อเปนฺติ วา เอสิกฏฺฐายิฏฺฐิตาติ ภควํมูลกา โน ภนฺเต ธมฺมา
เป รูเป โข ภิกฺขเว สติ รูปํ อุปาทาย รูปํ อภินิวิสฺส เอวํ
ทิฏฺฐิ อุปฺปชฺชติ น วาตา วายนฺติ เป เอสิกฏฺฐายิฏฺฐิตาติ
เวทนาย สติ เป สญฺญาย สติ สงฺขาเรสุ สติ วิญฺญาเณ
สติ วิญฺญาณํ อุปาทาย วิญฺญาณํ อภินิวิสฺส เอวํ ทิฏฺฐิ อุปฺปชฺชติ
น วาตา วายนฺติ เป เอสิกฏฺฐายิฏฺฐิตาติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เป วิปริณามธมฺมํ อปิ นุ ตํ อนุปาทาย
เอวํ ทิฏฺฐิ อุปฺปชฺเชยฺย น วาตา วายนฺติ เป เอสิกฏฺฐายิฏฺฐิตาติ
โน เหตํ ภนฺเต อิติ โข ภิกฺขเว ทุกฺเข สติ
ทุกฺขํ อุปาทาย ทุกฺขํ อภินิวิสฺส เอวํ ทิฏฺฐิ อุปฺปชฺชติ น วาตา
วายนฺติ เป เอสิกฏฺฐายิฏฺฐิตาติ เวทนา เป สญฺญา
สงฺขารา วิญฺญาณํ นิจฺจํ วา อนิจฺจํ วาติ อนิจฺจํ ภนฺเต
เป วิปริณามธมฺมํ อปิ นุ ตํ อนุปาทาย เอวํ ทิฏฺฐิ
อุปฺปชฺเชยฺย น วาตา วายนฺติ เป เอสิกฏฺฐายิฏฺฐิตาติ



โน เหตํ ภนฺเต อิติ โข ภิกฺขเว ทุกฺเข สติ ทุกฺขํ อุปาทาย
ทุกฺขํ อภินิวิสฺส เอวํ ทิฏฺฐิ อุปฺปชฺชติ น วาตา วายนฺติ น
นชฺโช สนฺทนฺติ น คพฺภินิโย วิชายนฺติ น จนฺทิมสุริยา อุเทนฺติ
วา อเปนฺติ วา เอสิกฏฺฐายิฏฺฐิตาติ ปุริมคมนานิ หิ อฏฺฐารส
เวยฺยากรณานิ วิตฺถารานิ
สาวตฺถี ตตฺร โข กิสฺมึ นุ โข ภิกฺขเว สติ
กึ อุปาทาย กึ อภินิวิสฺส เอวํ ทิฏฺฐิ อุปฺปชฺชติ เนว โหติ
น น โหติ ตถาคโต ปรมฺมรณาติ ภควํมูลกา โน ภนฺเต
ธมฺมา เป รูเป โข ภิกฺขเว สติ รูปํ อุปาทาย รูปํ อภินิวิสฺส
เอวํ ทิฏฺฐิ อุปฺปชฺชติ เนว โหติ น น โหติ ตถาคโต ปรมฺมรณาติ
เวทนาย สติ เป สญฺญาย สติ สงฺขาเรสุ
สติ วิญฺญาเณ สติ วิญฺญาณํ อุปาทาย วิญฺญาณํ อภินิวิสฺส
เอวํ ทิฏฺฐิ อุปฺปชฺชติ เนว โหติ น น โหติ ตถาคโต
ปรมฺมรณาติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เป วิปริณามธมฺมํ อปิ นุ ตํ อนุปาทาย
เอวํ ทิฏฺฐิ อุปฺปชฺเชยฺย เนว โหติ น น โหติ ตถาคโต ปรมฺมรณาติ
โน เหตํ ภนฺเต อิติ โข ภิกฺขเว ทุกฺเข สติ
ทุกฺขํ อุปาทาย ทุกฺขํ อภินิวิสฺส เอวํ ทิฏฺฐิ อุปฺปชฺชติ เนว
โหติ น น โหติ ตถาคโต ปรมฺมรณาติ เวทนา เป



สญฺญา สงฺขารา วิญฺญาณํ นิจฺจํ วา อนิจฺจํ วาติ
อนิจฺจํ ภนฺเต เป วิปริณามธมฺมํ อปิ นุ ตํ อนุปาทาย
เอวํ ทิฏฺฐิ อุปฺปชฺเชยฺย เนว โหติ น น โหติ ตถาคโต
ปรมฺมรณาติ โน เหตํ ภนฺเต อิติ โข ภิกฺขเว ทุกฺเข
สติ ทุกฺขํ อุปาทาย ทุกฺขํ อภินิวิสฺส เอวํ ทิฏฺฐิ อุปฺปชฺชติ เนว
โหติ น น โหติ ตถาคโต ปรมฺมรณาติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ รูปี อตฺตา โหติ อโรโค
ปรมฺมรณาติ ภควํมูลกา โน ภนฺเต ธมฺมา เป รูเป โข
ภิกฺขเว สติ รูปํ อุปาทาย รูปํ อภินิวิสฺส เอวํ ทิฏฺฐิ อุปฺปชฺชติ
รูปี อตฺตา โหติ อโรโค ปรมฺมรณาติ เวทนาย สติ เป
สญฺญาย สติ สงฺขาเรสุ สติ วิญฺญาเณ สติ วิญฺญาณํ
อุปาทาย วิญฺญาณํ อภินิวิสฺส เอวํ ทิฏฺฐิ อุปฺปชฺชติ รูปี อตฺตา
โหติ อโรโค ปรมฺมรณาติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เป วิปริณามธมฺมํ อปิ นุ ตํ อนุปาทาย
เอวํ ทิฏฺฐิ อุปฺปชฺเชยฺย รูปี อตฺตา โหติ อโรโค ปรมฺมรณาติ
โน เหตํ ภนฺเต อิติ โข ภิกฺขเว ทุกฺเข สติ ทุกฺขํ อุปาทาย
ทุกฺขํ อภินิวิสฺส เอวํ ทิฏฺฐิ อุปฺปชฺชติ รูปี อตฺตา โหติ อโรโค
ปรมฺมรณาติ เวทนา เป สญฺญา สงฺขารา วิญฺญาณํ



นิจฺจํ วา อนิจฺจํ วาติ อนิจฺจํ ภนฺเต เป วิปริณามธมฺมํ
อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย รูปี อตฺตา โหติ
อโรโค ปรมฺมรณาติ โน เหตํ ภนฺเต อิติ โข ภิกฺขเว
ทุกฺเข สติ ทุกฺขํ อุปาทาย ทุกฺขํ อภินิวิสฺส เอวํ ทิฏฺฐิ อุปฺปชฺชติ
รูปี อตฺตา โหติ อโรโค ปรมฺมรณาติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ อรูปี อตฺตา โหติ อโรโค
ปรมฺมรณาติ เปยฺยาโล
สาวตฺถี รูปี จ อรูปี จ อตฺตา โหติ อโรโค
ปรมฺมรณาติ
เนว รูปี นารูปี อตฺตา โหติ อโรโค ปรมฺมรณาติ
เอกนฺตสุขี อตฺตา โหติ อโรโค ปรมฺมรณาติ
เอกนฺตทุกฺขี อตฺตา โหติ อโรโค ปรมฺมรณาติ
สุขทุกฺขี อตฺตา โหติ อโรโค ปรมฺมรณาติ
อทุกฺขมสุขี อตฺตา โหติ อโรโค ปรมฺมรณาติ ภควํมูลกา
โน ภนฺเต ธมฺมา เป รูเป โข ภิกฺขเว สติ รูปํ
อุปาทาย รูปํ อภินิวิสฺส เอวํ ทิฏฺฐิ อุปฺปชฺชติ อทุกฺขมสุขี
อตฺตา โหติ อโรโค ปรมฺมรณาติ เวทนาย สติ เป
สญฺญาย สติ สงฺขาเรสุ สติ วิญฺญาเณ สติ วิญฺญาณํ
อุปาทาย วิญฺญาณํ อภินิวิสฺส เอวํ ทิฏฺฐิ อุปฺปชฺชติ อทุกฺขมสุขี


อตฺตา โหติ อโรโค ปรมฺมรณาติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เป วิปริณามธมฺมํ อปิ นุ ตํ อนุปาทาย
เอวํ ทิฏฺฐิ อุปฺปชฺเชยฺย อทุกฺขมสุขี อตฺตา โหติ อโรโค ปรมมรณาติ
โน เหตํ ภนฺเต อิติ โข ภิกฺขเว ทุกฺเข สติ
ทุกฺขํ อุปาทาย ทุกฺขํ อภินิวิสฺส เอวํ ทิฏฺฐิ อุปฺปชฺชติ อทุกฺขมสุขี
อตฺตา โหติ อโรโค ปรมฺมรณาติ เวทนา เป สญฺญา
สงฺขารา วิญฺญาณํ นิจฺจํ วา อนิจฺจํ วาติ อนิจฺจํ ภนฺเต
เป วิปริณามธมฺมํ อปิ นุ ตํ อนุปาทาย เอวํ ทิฏฺฐิ
อุปฺปชฺเชยฺย อทุกฺขมสุขี อตฺตา โหติ อโรโค ปรมฺมรณาติ
โน เหตํ ภนฺเต อิติ โข ภิกฺขเว ทุกฺเข สติ ทุกฺขํ อุปาทาย
ทุกฺขํ อภินิวิสฺส เอวํ ทิฏฺฐิ อุปฺปชฺชติ อทุกฺขมสุขี อตฺตา โหติ
อโรโค ปรมฺมรณาติ ทุติยเปยฺยาโล

ม ยุ ตสฺสุทฺทานํ
วาตํ เอตํ มม โส อตฺตา โน จ เม สิยา
นตฺถิ กโรโต เหตุ จ มหาทิฏฺเฐน อฏฺฐมํ
สสฺสโต อสสฺสโต เจว อนฺตานนฺตวา จ วุจฺจติ
ตํ ชีวํ อญฺญํ ชีวญฺจ ตถาคเตน จตฺตาโร
รูปี อตฺตา โหติ อรูปี จ อตฺตา โหติ
รูปี จ อรูปี จ อตฺตา โหติ
เนว รูปี นารูปี อตฺตา โหติ เอกนฺตสุขี อตฺตา โหติ
เอกนฺตทุกฺขี อตฺตา โหติ สุขทุกฺขี อตฺตา โหติ
อทุกฺขมสุขี อตฺตา โหติ อโรโค ปรํ มรณาติ
อิเม ฉพฺพีสติ สุตฺตา ทุติยวาเรน เทสิตา



ทิฏฺฐิสํยุตฺเต ตติยเปยฺยาโล ตติโย
สาวตฺถี ตตฺร โข กิสฺมึ นุ โข ภิกฺขเว สติ
กึ อุปาทาย กึ อภินิวิสฺส เอวํ ทิฏฺฐิ อุปฺปชฺชติ น วาตา
วายนฺติ น นชฺโช สนฺทนฺติ น คพฺภินิโย วิชายนฺติ น จนฺทิมสุริยา
อุเทนฺติ วา อเปนฺติ วา เอสิกฏฺฐายิฏฺฐิตาติ ภควํมูลกา โน
ภนฺเต ธมฺมา เป รูเป โข ภิกฺขเว สติ รูปํ อุปาทาย รูปํ
อภินิวิสฺส เอวํ ทิฏฺฐิ อุปฺปชฺชติ น วาตา วายนฺติ เป
เอสิกฏฺฐายิฏฺฐิตาติ เวทนาย สติ เป สญฺญาย สติ
สงฺขาเรสุ สติ วิญฺญาเณ สติ วิญฺญาณํ อุปาทาย วิญฺญาณํ
อภินิวิสฺส เอวํ ทิฏฺฐิ อุปฺปชฺชติ น วาตา วายนฺติ เป
เอสิกฏฺฐายิฏฺฐิตาติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เป วิปริณามธมฺมํ อปิ นุ ตํ อนุปาทาย
เอวํ ทิฏฺฐิ อุปฺปชฺเชยฺย น วาตา วายนฺติ เป เอสิกฏฺฐายิฏฺฐิตาติ
โน เหตํ ภนฺเต อิติ โข ภิกฺขเว ยทนิจฺจํ ตํ
ทุกฺขํ ตสฺมึ สติ ตทุปาทาย เอวํ ทิฏฺฐิ อุปฺปชฺชติ น วาตา
วายนฺติ น นชฺโช สนฺทนฺติ น คพฺภินิโย วิชายนฺติ น จนฺทิมสุริยา
อุเทนฺติ วา อเปนฺติ วา เอสิกฏฺฐายิฏฺฐิตาติ เวทนา เป
สญฺญา สงฺขารา วิญฺญาณํ นิจฺจํ วา อนิจฺจํ วาติ



อนิจฺจํ ภนฺเต เป วิปริณามธมฺมํ อปิ นุ ตํ อนุปาทาย
เอวํ ทิฏฺฐิ อุปฺปชฺเชยฺย น วาตา วายนฺติ เป เอสิกฏฺฐายิฏฺฐิตาติ
โน เหตํ ภนฺเต อิติ โข ภิกฺขเว ยทนิจฺจํ ตํ
ทุกฺขํ ตสฺมึ สติ ตทุปาทาย เอวํ ทิฏฺฐิ อุปฺปชฺชติ เป
เอสิกฏฺฐายิฏฺฐิตาติ ฉพฺพีสํ วิตฺถาเรตพฺพานิ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ อทุกฺขมสุขี อตฺตา โหติ
อโรโค ปรมฺมรณาติ ภควํมูลกา โน ภนฺเต ธมฺมา เป
รูเป โข ภิกฺขเว สติ รูปํ อุปาทาย รูปํ อภินิวิสฺส เอวํ ทิฏฺฐิ
อุปฺปชฺชติ อทุกฺขมสุขี อตฺตา โหติ อโรโค ปรมฺมรณาติ
เวทนาย สติ เป สญฺญาย สติ สงฺขาเรสุ สติ วิญฺญาเณ
สติ วิญฺญาณํ อุปาทาย วิญฺญาณํ อภินิวิสฺส เอวํ ทิฏฺฐิ อุปฺปชฺชติ
อทุกฺขมสุขี อตฺตา โหติ อโรโค ปรมฺมรณาติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต เป วิปริณามธมฺมํ อปิ นุ ตํ อนุปาทาย
เอวํ ทิฏฺฐิ อุปฺปชฺเชยฺย อทุกฺขมสุขี อตฺตา โหติ อโรโค ปรมฺมรณาติ
โน เหตํ ภนฺเต อิติ โข ภิกฺขเว ยทนิจฺจํ ตํ ทุกฺขํ
ตสฺมึ สติ ตทุปาทาย เอวํ ทิฏฺฐิ อุปฺปชฺชติ อทุกฺขมสุขี อตฺตา
โหติ อโรโค ปรมฺมรณาติ เวทนา เป สญฺญา สงฺขารา
วิญฺญาณํ นิจฺจํ วา อนิจฺจํ วาติ อนิจฺจํ ภนฺเต เป



วิปริณามธมฺมํ อปิ นุ ตํ อนุปาทาย เอวํ ทิฏฺฐิ อุปฺปชฺเชยฺย
อทุกฺขมสุขี อตฺตา โหติ อโรโค ปรมฺมรณาติ โน เหตํ
ภนฺเต อิติ โข ภิกฺขเว ยทนิจฺจํ ตํ ทุกฺขํ ตสฺมึ สติ
ตทุปาทาย เอวํ ทิฏฺฐิ อุปฺปชฺชติ อทุกฺขมสุขี อตฺตา โหติ อโรโค
ปรมฺมรณาติ ตติยเปยฺยาโล



ทิฏฺฐิสํยุตฺเต จตุตฺถเปยฺยาโล จตุตฺโถ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ น วาตา วายนฺติ น นชฺโช
สนฺทนฺติ น คพฺภินิโย วิชายนฺติ น จนฺทิมสุริยา อุเทนฺติ วา
อเปนฺติ วา เอสิกฏฺฐายิฏฺฐิตาติ ภควํมูลกา โน ภนฺเต ธมฺมา
เป รูเป โข ภิกฺขเว สติ รูปํ อุปาทาย รูปํ อภินิวิสฺส เอวํ
ทิฏฺฐิ อุปฺปชฺชติ น วาตา วายนฺติ เป เอสิกฏฺฐายิฏฺฐิตาติ
เวทนาย สติ เป สญฺญาย สติ สงฺขาเรสุ สติ วิญฺญาเณ
สติ วิญฺญาณํ อุปาทาย วิญฺญาณํ อภินิวิสฺส เอวํ ทิฏฺฐิ อุปฺปชฺชติ
น วาตา วายนฺติ เป เอสิกฏฺฐายิฏฺฐิตาติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ
ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ
สมนุปสฺสิตุํ เอตํ มม เอโสหมสฺมิ เอโส เม อตฺตาติ โน
เหตํ ภนฺเต เวทนา เป สญฺญา สงฺขารา วิญฺญาณํ
นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ วา
ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
กลฺลํ นุ ตํ สมนุปสฺสิตุํ เอตํ มม เอโสหมสฺมิ เอโส เม
อตฺตาติ โน เหตํ ภนฺเต


ตสฺมา ติห ภิกฺขเว ยงฺกิญฺจิ รูปํ อตีตานาคตปจฺจุปฺปนฺนํ
อชฺฌตฺตํ วา พหิทฺธา วา โอฬาริกํ วา สุขุมํ วา หีนํ
วา ปณีตํ วา ยนฺทูเร สนฺติเก วา สพฺพํ รูปํ เนตํ มม
เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ ยา กาจิ เวทนา ยา กาจิ สญฺญา
เย เกจิ สงฺขารา ยงฺกิญฺจิ วิญฺญาณํ อตีตานาคตปจฺจุปฺปนฺนํ
อชฺฌตฺตํ วา พหิทฺธา วา โอฬาริกํ วา สุขุมํ วา หีนํ วา
ปณีตํ วา ยนฺทูเร สนฺติเก วา สพฺพํ วิญฺญาณํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย
ทฏฺฐพฺพํ เอวํ ปสฺสํ เป นาปรํ อิตฺถตฺตายาติ ปชานาตีติ
สาวตฺถี กิสฺมึ นุ โข ภิกฺขเว สติ กึ อุปาทาย
กึ อภินิวิสฺส เอวํ ทิฏฺฐิ อุปฺปชฺชติ อทุกฺขมสุขี อตฺตา โหติ
อโรโค ปรมฺมรณาติ ภควํมูลกา โน ภนฺเต ธมฺมา เป
รูเป โข ภิกฺขเว สติ รูปํ อุปาทาย รูปํ อภินิวิสฺส เอวํ ทิฏฺฐิ
อุปฺปชฺชติ อทุกฺขมสุขี อตฺตา โหติ อโรโค ปรมฺมรณาติ
เวทนาย สติ เป สญฺญาย สติ สงฺขาเรสุ สติ วิญฺญาเณ
สติ วิญฺญาณํ อุปาทาย วิญฺญาณํ อภินิวิสฺส เอวํ ทิฏฺฐิ อุปฺปชฺชติ
อทุกฺขมสุขี อตฺตา โหติ อโรโค ปรมฺมรณาติ
ตํ กึ มญฺญถ ภิกฺขเว รูปํ นิจฺจํ วา อนิจฺจํ วาติ
อนิจฺจํ ภนฺเต ยํ ปนานิจฺจํ ทุกฺขํ วา ตํ สุขํ วาติ ทุกฺขํ


ภนฺเต ยํ ปนานิจฺจํ ทุกฺขํ วิปริณามธมฺมํ กลฺลํ นุ ตํ
สมนุปสฺสิตุํ เอตํ มม เอโสหมสฺมิ เอโส เม อตฺตาติ โน
เหตํ ภนฺเต เวทนา เป สญฺญา สงฺขารา วิญฺญาณํ
นิจฺจํ วา อนิจฺจํ วาติ อนิจฺจํ ภนฺเต ยํ ปนานิจฺจํ ทุกฺขํ
วา ตํ สุขํ วาติ ทุกฺขํ ภนฺเต ยํ ปนานิจฺจํ ทุกฺขํ วิปริณามธมฺมํ
กลฺลํ นุ ตํ สมนุปสฺสิตุํ เอตํ มม เอโสหมสฺมิ เอโส
เม อตฺตาติ โน เหตํ ภนฺเต
ตสฺมา ติห ภิกฺขเว ยงฺกิญฺจิ รูปํ อตีตานาคตปจฺจุปฺปนฺนํ
อชฺฌตฺตํ วา พหิทฺธา วา โอฬาริกํ วา สุขุมํ วา หีนํ วา ปณีตํ
วา ยํ ทูเร สนฺติเก วา สพฺพํ รูปํ เนตํ มม เนโสหมสฺมิ
น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ
ยา กาจิ เวทนา ยา กาจิ สญฺญา เย เกจิ สงฺขารา
ยงฺกิญฺจิ วิญฺญาณํ อตีตานาคตปจฺจุปฺปนฺนํ อชฺฌตฺตํ วา พหิทฺธา
วา โอฬาริกํ วา สุขุมํ วา หีนํ วา ปณีตํ วา ยํ ทูเร สนฺติเก
วา สพฺพํ วิญฺญาณํ เนตํ มม เนโสหมสฺมิ น เมโส อตฺตาติ
เอวเมตํ ยถาภูตํ สมฺมปฺปญฺญาย ทฏฺฐพฺพํ เอวํ ปสฺสํ ภิกฺขเว
สุตวา อริยสาวโก รูปสฺมึปิ นิพฺพินฺทติ เวทนายปิ นิพฺพินฺทติ
สญฺญายปิ นิพฺพินฺทติ สงฺขาเรสุปิ นิพฺพินฺทติ วิญฺญาณสฺมึปิ
นิพฺพินฺทติ นิพฺพินฺทํ วิรชฺชติ วิราคา วิมุจฺจติ วิมุตฺตสฺมึ
วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ กตํ


กรณียํ นาปรํ อิตฺถตฺตายาติ ปชานาตีติ ปุริมคมนํ อฏฺฐารส
เวยฺยากรณา ทุติยคมนํ ฉพฺพีสํ วิตฺถาเรตพฺพานิ ตติยคมนํ ฉพฺพีสํ
วิตฺถาเรตพฺพานิ จตุตฺถคมนํ ฉพฺพีสํ วิตฺถาเรตพฺพานิ
ทิฏฺฐิสํยุตฺตํ นิฏฺฐิตํ



โอกฺกนฺตสํยุตฺตํ
สาวตฺถี จกฺขุํ ภิกฺขเว อนิจฺจํ วิปริณามิ อญฺญถาภาวิ
โสตํ อนิจฺจํ วิปริณามิ อญฺญถาภาวิ ฆานํ อนิจฺจํ
วิปริณามิ อญฺญถาภาวิ ชิวฺหา อนิจฺจา วิปริณามี อญฺญถาภาวี
กาโย อนิจฺโจ วิปริณามี อญฺญถาภาวี มโน อนิจฺโจ วิปริณามี
อญฺญถาภาวี โย ภิกฺขเว อิเม ธมฺเม เอวํ สทฺทหติ อธิมุจฺจติ
อยํ วุจฺจติ สทฺธานุสารี โอกฺกนฺโต สมฺมตฺตนิยามํ สปฺปุริสภูมึ
โอกฺกนฺโต วีติวตฺโต ปุถุชฺชนภูมึ อภพฺโพ ตํ กมฺมํ กาตุํ ยํ
กมฺมํ กตฺวา นิรยํ วา ติรจฺฉานโยนึ วา ปิตฺติวิสยํ วา อุปปชฺเชยฺย
อภพฺโพว ตาว กาลํ กาตุํ ยาว น โสตาปตฺติผลํ สจฺฉิกโรติ
ยสฺส โข ภิกฺขเว อิเม ธมฺมา เอวํ ปญฺญาย มตฺตโส นิชฺฌานํ
ขมนฺติ อยํ วุจฺจติ ธมฺมานุสารี โอกฺกนฺโต สมฺมตฺตนิยามํ สปฺปุริสภูมึ
โอกฺกนฺโต วีติวตฺโต ปุถุชฺชนภูมึ อภพฺโพ ตํ กมฺมํ กาตุํ ยํ
กมฺมํ กตฺวา นิรยํ วา ติรจฺฉานโยนึ วา ปิตฺติวิสยํ วา อุปปชฺเชยฺย
อภพฺโพว ตาว กาลํ กาตุํ ยาว น โสตาปตฺติผลํ สจฺฉิกโรติ
โย ภิกฺขเว อิเม ธมฺเม เอวํ ชานาติ เอวํ ปสฺสติ อยํ วุจฺจติ
โสตาปนฺโน อวินิปาตธมฺโม นิยโต สมฺโพธิปรายโนติ
สาวตฺถี รูปา ภิกฺขเว อนิจฺจา วิปริณามิโน อญฺญถาภาวิโน
สทฺทา อนิจฺจา วิปริณามิโน อญฺญถาภาวิโน คนฺธา



อนิจฺจา วิปริณามิโน อญฺญถาภาวิโน รสา อนิจฺจา วิปริณามิโน
อญฺญถาภาวิโน โผฏฺฐพฺพา อนิจฺจา วิปริณามิโน อญฺญถาภาวิโน
ธมฺมา อนิจฺจา วิปริณามิโน อญฺญถาภาวิโน โย ภิกฺขเว อิเม
ธมฺเม เอวํ สทฺทหติ อธิมุจฺจติ อยํ วุจฺจติ สทฺธานุสารี โอกฺกนฺโต
สมฺมตฺตนิยามํ สปฺปุริสภูมึ โอกฺกนฺโต วีติวตฺโต ปุถุชฺชนภูมึ อภพฺโพ
ตํ กมฺมํ กาตุํ ยํ กมฺมํ กตฺวา นิรยํ วา ติรจฺฉานโยนึ วา ปิตฺติวิสยํ
วา อุปปชฺเชยฺย อภพฺโพว ตาว กาลํ กาตุํ ยาว น โสตาปตฺติผลํ
สจฺฉิกโรติ ยสฺส โข ภิกฺขเว อิเม ธมฺมา เอวํ ปญฺญาย มตฺตโส
นิชฺฌานํ ขมนฺติ อยํ วุจฺจติ ธมฺมานุสารี โอกฺกนฺโต สมฺมตฺตนิยามํ
สปฺปุริสภูมึ โอกฺกนฺโต วีติวตฺโต ปุถุชฺชนภูมึ อภพฺโพ ตํ กมฺมํ
กาตุํ ยํ กมฺมํ กตฺวา นิรยํ วา ติรจฺฉานโยนึ วา ปิตฺติวิสยํ วา
อุปปชฺเชยฺย อภพฺโพว ตาว กาลํ กาตุํ ยาว น โสตาปตฺติผลํ
สจฺฉิกโรติ โย ภิกฺขเว อิเม ธมฺเม เอวํ ชานาติ เอวํ ปสฺสติ
อยํ วุจฺจติ โสตาปนฺโน อวินิปาตธมฺโม นิยโต สมฺโพธิปรายโนติ
สาวตฺถี จกฺขุวิญฺญาณํ ภิกฺขเว อนิจฺจํ วิปริณามิ
อญฺญถาภาวิ โสตวิญฺญาณํ เป ฆานวิญฺญาณํ ชิวฺหาวิญฺญาณํ
กายวิญฺญาณํ มโนวิญฺญาณํ อนิจฺจํ วิปริณามิ
อญฺญถาภาวิ โย ภิกฺขเว เป สจฺฉิกโรติ ยสฺส โข ภิกฺขเว
เป สจฺฉิกโรติ โย ภิกฺขเว เป สมฺโพธิปรายโนติ
สาวตฺถี จกฺขุสมฺผสฺโส ภิกฺขเว อนิจฺโจ วิปริณามี



อญฺญถาภาวี โสตสมฺผสฺโส ฆานสมฺผสฺโส ชิวฺหาสมฺผสฺโส
กายสมฺผสฺโส มโนสมฺผสฺโส อนิจฺโจ วิปริณามี อญฺญถาภาวี
โย ภิกฺขเว อิเม ธมฺเม เอวํ สทฺทหติ อธิมุจฺจติ อยํ วุจฺจติ
สทฺธานุสารี เป สมฺโพธิปรายโนติ
สาวตฺถี จกฺขุสมฺผสฺสชา ภิกฺขเว เวทนา อนิจฺจา
วิปริณามี อญฺญถาภาวี โสตสมฺผสฺสชา เวทนา ฆานสมฺผสฺสชา
เวทนา ชิวฺหาสมฺผสฺสชา เวทนา กายสมฺผสฺสชา เวทนา
มโนสมฺผสฺสชา เวทนา อนิจฺจา วิปริณามี อญฺญถาภาวี โยพ
ภิกฺขเว อิเม ธมฺเม เอวํ สทฺทหติ อธิมุจฺจติ อยํ วุจฺจติ
สทฺธานุสารี เป สมฺโพธิปรายโนติ
สาวตฺถี รูปสญฺญา ภิกฺขเว อนิจฺจา วิปริณามี
อญฺญถาภาวี สทฺทสญฺญา คนฺธสญฺญา รสสญฺญา
โผฏฺฐพฺพสญฺญา ธมฺมสญฺญา อนิจฺจา วิปริณามี อญฺญถาภาวี
โย ภิกฺขเว อิเม ธมฺเม เอวํ สทฺทหติ อธิมุจฺจติ อยํ
วุจฺจติ สทฺธานุสารี เป สมฺโพธิปรายโนติ
สาวตฺถี รูปสญฺเจตนา ภิกฺขเว อนิจฺจา วิปริณามี
อญฺญถาภาวี สทฺทสญฺเจตนา คนฺธสญฺเจตนา รสสญฺเจตนา
โผฏฺฐพฺพสญฺเจตนา ธมฺมสญฺเจตนา อนิจฺจา วิปริณามี อญฺญถาภาวี
โย ภิกฺขเว อิเม ธมฺเม เอวํ สทฺทหติ อธิมุจฺจติ อยํ
วุจฺจติ สทฺธานุสารี เป สมฺโพธิปรายโนติ


สาวตฺถี รูปตณฺหา ภิกฺขเว อนิจฺจา วิปริณามี
อญฺญถาภาวี สทฺทตณฺหา คนฺธตณฺหา รสตณฺหา
โผฏฺฐพฺพตณฺหา ธมฺมตณฺหา อนิจฺจา วิปริณามี อญฺญถาภาวี
โย ภิกฺขเว อิเม ธมฺเม เอวํ สทฺทหติ อธิมุจฺจติ อยํ วุจฺจติ
สทฺธานุสารี เป สมฺโพธิปรายโนติ
สาวตฺถี ปฐวีธาตุ ภิกฺขเว อนิจฺจา วิปริณามี
อญฺญถาภาวี อาโปธาตุ เตโชธาตุ วาโยธาตุ
อากาสธาตุ วิญฺญาณธาตุ อนิจฺจา วิปริณามี อญฺญถาภาวี
โย ภิกฺขเว อิเม ธมฺเม เอวํ สทฺทหติ อธิมุจฺจติ อยํ วุจฺจติ
สทฺธานุสารี เป สมฺโพธิปรายโนติ
สาวตฺถี รูปํ ภิกฺขเว อนิจฺจํ วิปริณามิ อญฺญถาภาวิ
เวทนา อนิจฺจา วิปริณามี อญฺญถาภาวี สญฺญา สงฺขารา
อนิจฺจา วิปริณามิโน อญฺญถาภาวิโน วิญฺญาณํ อนิจฺจํ วิปริณามิ
อญฺญถาภาวิ โย ภิกฺขเว อิเม ธมฺเม เอวํ สทฺทหติ อธิมุจฺจติ
อยํ วุจฺจติ สทฺธานุสารี โอกฺกนฺโต สมฺมตฺตนิยามํ สปฺปุริสภูมึ
โอกฺกนฺโต วีติวตฺโต ปุถุชฺชนภูมึ อภพฺโพ ตํ กมฺมํ กาตุํ ยํ
กมฺมํ กตฺวา นิรยํ วา ติรจฺฉานโยนึ วา ปิตฺติวิสยํ วา อุปปชฺเชยฺย
อภพฺโพว ตาว กาลํ กาตุํ ยาว น โสตาปตฺติผลํ สจฺฉิกโรติ
ยสฺส โข ภิกฺขเว อิเม ธมฺมา เอวํ ปญฺญาย มตฺตโส นิชฺฌานํ
ขมนฺติ อยํ วุจฺจติ ธมฺมานุสารี โอกฺกนฺโต สมฺมตฺตนิยามํ


สปฺปุริสภูมึ โอกฺกนฺโต วีติวตฺโต ปุถุชฺชนภูมึ อภพฺโพ ตํ กมฺมํ กาตุํ ยํ
กมฺมํ กตฺวา นิรยํ วา ติรจฺฉานโยนึ วา ปิตฺติวิสยํ วา อุปปชฺเชยฺย
อภพฺโพว ตาว กาลํ กาตุํ ยาว น โสตาปตฺติผลํ สจฺฉิกโรติ
โย ภิกฺขเว อิเม ธมฺเม เอวํ ปชานาติ เอวํ ปสฺสติ อยํ วุจฺจติ
โสตาปนฺโน อวินิปาตธมฺโม นิยโต สมฺโพธิปรายโนติ
โอกฺกนฺตสํยุตฺตํ
ตสฺสุทฺทานํ
จกฺขุ รูปญฺจ วิญฺญาณํ ผสฺโส จ เวทนาย จ
สญฺญา จ เจตนา ตณฺหา ธาตุ ขนฺเธน เต ทสาติ



อุปฺปาทสํยุตฺตํ
สาวตฺถี โย ภิกฺขเว จกฺขุสฺส อุปฺปาโท ฐิติ
อภินิพฺพตฺติ ปาตุภาโว ทุกฺขสฺเสโส อุปฺปาโท โรคานํ ฐิติ
ชรามรณสฺส ปาตุภาโว โย โสตสฺส อุปฺปาโท ฐิติ เป โย
ฆานสฺส อุปฺปาโท ฐิติ โย ชิวฺหาย อุปฺปาโท ฐิติ โย
กายสฺส อุปฺปาโท ฐิติ โย มนสฺส อุปฺปาโท ฐิติ อภินิพฺพตฺติ
ปาตุภาโว ทุกฺขสฺเสโส อุปฺปาโท โรคานํ ฐิติ ชรามรณสฺส
ปาตุภาโว
โย จ ภิกฺขเว จกฺขุสฺส นิโรโธ วูปสโม อตฺถงฺคโม
ทุกฺขสฺเสโส นิโรโธ โรคานํ วูปสโม ชรามรณสฺส อตฺถงฺคโม
โย โสตสฺส นิโรโธ เป โย ฆานสฺส นิโรโธ โย ชิวฺหาย
นิโรโธ โย กายสฺส นิโรโธ โย มนสฺส นิโรโธ วูปสโม
อตฺถงฺคโม ทุกฺขสฺเสโส นิโรโธ โรคานํ วูปสโม ชรามรณสฺส
อตฺถงฺคโมติ
สาวตฺถี โย ภิกฺขเว รูปานํ อุปฺปาโท ฐิติ
อภินิพฺพตฺติ ปาตุภาโว ทุกฺขสฺเสโส อุปฺปาโท โรคานํ ฐิติ
ชรามรณสฺส ปาตุภาโว โย สทฺทานํ โย คนฺธานํ โย รสานํ
โย โผฏฺฐพฺพานํ โย ธมฺมานํ อุปฺปาโท ฐิติ อภินิพฺพตฺติ ปาตุภาโว
ทุกฺขสฺเสโส อุปฺปาโท โรคานํ ฐิติ ชรามรณสฺส ปาตุภาโว



โย จ โข ภิกฺขเว รูปานํ นิโรโธ วูปสโม อตฺถงฺคโม
ทุกฺขสฺเสโส นิโรโธ โรคานํ วูปสโม ชรามรณสฺส อตฺถงฺคโม
โย สทฺทานํ โย คนฺธานํ โย รสานํ โย โผฏฺฐพฺพานํ
โย ธมฺมานํ นิโรโธ วูปสโม อตฺถงฺคโม ทุกฺขสฺเสโส นิโรโธ
โรคานํ วูปสโม ชรามรณสฺส อตฺถงฺคโมติ
สาวตฺถี โย ภิกฺขเว จกฺขุวิญฺญาณสฺส อุปฺปาโท
ฐิติ เป ชรามรณสฺส ปาตุภาโว เป โย มโนวิญฺญาณสฺส
อุปฺปาโท ฐิติ เป ชรามรณสฺส ปาตุภาโว
โย จ โข ภิกฺขเว จกฺขุวิญฺญาณสฺส นิโรโธ เป
ชรามรณสฺส อตฺถงฺคโม โย มโนวิญฺญาณสฺส นิโรโธ เป
ชรามรณสฺส อตฺถงฺคโมติ
สาวตฺถี โย ภิกฺขเว จกฺขุสมฺผสฺสสฺส อุปฺปาโท
ฐิติ เป ชรามรณสฺส ปาตุภาโว เป โย มโนสมฺผสฺสสฺส
อุปฺปาโท ฐิติ เป ชรามรณสฺส ปาตุภาโว
โย จ โข ภิกฺขเว จกฺขุสมฺผสฺสสฺส นิโรโธ เป
ชรามรณสฺส อตฺถงฺคโม เป โย มโนสมฺผสฺสสฺส นิโรโธ
เป ชรามรณสฺส อตฺถงฺคโมติ
สาวตฺถี โย ภิกฺขเว จกฺขุสมฺผสฺสชาย เวทนาย
อุปฺปาโท ฐิติ เป ชรามรณสฺส ปาตุภาโว เป โย
มโนสมฺผสฺสชาย เวทนาย อุปฺปาโท ฐิติ อภินิพฺพตฺติ ปาตุภาโว


ทุกฺขสฺเสโส อุปฺปาโท โรคานํ ฐิติ ชรามรณสฺส ปาตุภาโว
โย จ โข ภิกฺขเว จกฺขุสมฺผสฺสชาย เวทนาย นิโรโธ
วูปสโม เป ชรามรณสฺส อตฺถงฺคโม เป โย มโนสมฺผสฺสชาย
เวทนาย นิโรโธ วูปสโม อตฺถงฺคโม ทุกฺขสฺเสโส
นิโรโธ โรคานํ วูปสโม ชรามรณสฺส อตฺถงฺคโมติ
สาวตฺถี โย ภิกฺขเว รูปสญฺญาย อุปฺปาโท ฐิติ
เป ชรามรณสฺส ปาตุภาโว เป โย ธมฺมสญฺญาย
อุปฺปาโท ฐิติ อภินิพฺพตฺติ ปาตุภาโว ทุกฺขสฺเสโส อุปฺปาโท
โรคานํ ฐิติ ชรามรณสฺส ปาตุภาโว
โย จ โข ภิกฺขเว รูปสญฺญาย นิโรโธ เป
ชรามรณสฺส อตฺถงฺคโม เป โย ธมฺมสญฺญาย นิโรโธ
วูปสโม อตฺถงฺคโม ทุกฺขสฺเสโส นิโรโธ โรคานํ วูปสโม
ชรามรณสฺส อตฺถงฺคโมติ
สาวตฺถี โย ภิกฺขเว รูปสญฺเจตนาย อุปฺปาโท
ฐิติ เป ชรามรณสฺส ปาตุภาโว เป โย ธมฺมสญฺเจตนาย
อุปฺปาโท ฐิติ เป ชรามรณสฺส ปาตุภาโว
โย จ โข ภิกฺขเว รูปสญฺเจตนาย นิโรโธ เป
ชรามรณสฺส อตฺถงฺคโม เป โย ธมฺมสญฺเจตนาย นิโรโธ
วูปสโม อตฺถงฺคโม ทุกฺขสฺเสโส นิโรโธ โรคานํ วูปสโม ชรามรณสฺส
อตฺถงฺคโมติ


สาวตฺถี โย ภิกฺขเว รูปตณฺหาย อุปฺปาโท ฐิติ
เป ชรามรณสฺส ปาตุภาโว เป โย ธมฺมตณฺหาย อุปฺปาโท
ฐิติ อภินิพฺพตฺติ ปาตุภาโว ทุกฺขสฺเสโส อุปฺปาโท โรคานํ ฐิติ
ชรามรณสฺส ปาตุภาโว
โย จ โข ภิกฺขเว รูปตณฺหาย นิโรโธ เป ชรามรณสฺส
อตฺถงฺคโม เป โย ธมฺมตณฺหาย นิโรโธ วูปสโม
อตฺถงฺคโม ทุกฺขสฺเสโส นิโรโธ โรคานํ วูปสโม ชรามรณสฺส
อตฺถงฺคโมติ
สาวตฺถี โย ภิกฺขเว ปฐวีธาตุยา อุปฺปาโท ฐิติ
อภินิพฺพตฺติ ปาตุภาโว เป ชรามรณสฺส ปาตุภาโว โย
อาโปธาตุยา เป โย เตโชธาตุยา โย วาโยธาตุยา
โย อากาสธาตุยา โย วิญฺญาณธาตุยา อุปฺปาโท ฐิติ
อภินิพฺพตฺติ ปาตุภาโว ทุกฺขสฺเสโส อุปฺปาโท โรคานํ ฐิติ
ชรามรณสฺส ปาตุภาโว
โย จ โข ภิกฺขเว ปฐวีธาตุยา นิโรโธ เป
ชรามรณสฺส อตฺถงฺคโม โย อาโปธาตุยา นิโรโธ เป ชรามรณสฺส
อตฺถงฺคโม โย เตโชธาตุยา นิโรโธ โย วาโยธาตุยา นิโรโธ
โย อากาสธาตุยา นิโรโธ โย วิญฺญาณธาตุยา นิโรโธ วูปสโม
อตฺถงฺคโม ทุกฺขสฺเสโส นิโรโธ โรคานํ วูปสโม ชรามรณสฺส
อตฺถงฺคโมติ


สาวตฺถี โย ภิกฺขเว รูปสฺส อุปฺปาโท ฐิติ อภินิพฺพตฺติ
ปาตุภาโว ทุกฺขสฺเสโส อุปฺปาโท โรคานํ ฐิติ ชรามรณสฺส
ปาตุภาโว โย เวทนาย เป โย สญฺญาย โย สงฺขารานํ
โย วิญฺญาณสฺส อุปฺปาโท ฐิติ อภินิพฺพตฺติ ปาตุภาโว ทุกฺขสฺเสโส
อุปฺปาโท โรคานํ ฐิติ ชรามรณสฺส ปาตุภาโว
โย จ โข ภิกฺขเว รูปสฺส นิโรโธ วูปสโม อตฺถงฺคโม
ทุกฺขสฺเสโส นิโรโธ โรคานํ วูปสโม ชรามรณสฺส อตฺถงฺคโม โย
เวทนาย เป โย สญฺญาย โย สงฺขารานํ โย วิญฺญาณสฺส
นิโรโธ วูปสโม อตฺถงฺคโม ทุกฺขสฺเสโส นิโรโธ โรคานํ วูปสโม
ชรามรณสฺส อตฺถงฺคโมติ
อุปฺปาทสํยุตฺตํ
ตสฺสุทฺทานํ
จกฺขุ รูปญฺจ วิญฺญาณํ ผสฺโส จ เวทนาย จ
สญฺญา จ เจตนา ตณฺหา ธาตุ ขนฺเธน เต ทสาติ



กิเลสสํยุตฺตํ
สาวตฺถี โย ภิกฺขเว จกฺขุสฺมึ ฉนฺทราโค จิตฺตสฺเสโส
อุปกฺกิเลโส โย โสตสฺมึ ฉนฺทราโค จิตฺตสฺเสโส อุปกฺกิเลโส โย
ฆานสฺมึ ฉนฺทราโค จิตฺตสฺเสโส อุปกฺกิเลโส โย ชิวฺหาย ฉนฺทราโค
จิตฺตสฺเสโส อุปกฺกิเลโส โย กายสฺมึ ฉนฺทราโค จิตฺตสฺเสโส
อุปกฺกิเลโส โย มนสฺมึ ฉนฺทราโค จิตฺตสฺเสโส อุปกฺกิเลโส
ยโต โข ภิกฺขเว ภิกฺขุโน อิเมสุ ฉสุ ฐาเนสุ เจตโส อุปกฺกิเลโส
ปหีโน โหติ เนกฺขมฺมนินฺนํ จสฺส จิตฺตํ โหติ เนกฺขมฺมปริภาวิตํ
จิตฺตํ กมฺมนิยํ ขายติ อภิญฺญา สจฺฉิกรณีเยสุ ธมฺเมสูติ
สาวตฺถี โย ภิกฺขเว รูเปสุ ฉนฺทราโค จิตฺตสฺเสโส
อุปกฺกิเลโส โย สทฺเทสุ โย คนฺเธสุ โย รเสสุ โย
โผฏฺฐพฺเพสุ โย ธมฺเมสุ ฉนฺทราโค จิตฺตสฺเสโส อุปกฺกิเลโส
ยโต โข ภิกฺขเว ภิกฺขุโน อิเมสุ ฉสุ ฐาเนสุ เจตโส อุปกฺกิเลโส
ปหีโน โหติ เนกฺขมฺมนินฺนํ จสฺส จิตฺตํ โหติ เนกฺขมฺมปริภาวิตํ
จิตฺตํ กมฺมนิยํ ขายติ อภิญฺญา สจฺฉิกรณีเยสุ ธมฺเมสูติ
สาวตฺถี โย ภิกฺขเว จกฺขุสมฺผสฺสสฺมึ ฉนฺทราโค
จิตฺตสฺเสโส อุปกฺกิเลโส โย โสตสมฺผสฺสสฺมึ โย ฆานสมฺผสฺสสฺมึ
โย ชิวฺหาสมฺผสฺสสฺมึ โย กายสมฺผสฺสสฺมึ
โย มโนสมฺผสฺสสฺมึ ฉนฺทราโค จิตฺตสฺเสโส อุปกฺกิเลโส ยโต


โข ภิกฺขเว ภิกฺขุโน เป อภิญฺญา สจฺฉิกรณีเยสุ ธมฺเมสูติ
สาวตฺถี โย ภิกฺขเว จกฺขุสมฺผสฺสชาย เวทนาย ฉนฺทราโค
จิตฺตสฺเสโส อุปกฺกิเลโส โย โสตสมฺผสฺสชาย เวทนาย
โย ฆานสมฺผสฺสชาย เวทนาย โย ชิวฺหาสมฺผสฺสชาย เวทนาย
โย กายสมฺผสฺสชาย เวทนาย โย มโนสมฺผสฺสชาย เวทนาย ฉนฺทราโค
จิตฺตสฺเสโส อุปกฺกิเลโส ยโต โข ภิกฺขเว ภิกฺขุโน เป
อภิญฺญา สจฺฉิกรณีเยสุ ธมฺเมสูติ
สาวตฺถี โย ภิกฺขเว รูปสญฺญาย ฉนฺทราโค
จิตฺตสฺเสโส อุปกฺกิเลโส โย สทฺทสญฺญาย โย คนฺธสญฺญาย
โย รสสญฺญาย โย โผฏฺฐพฺพสญฺญาย โย ธมฺมสญฺญาย
ฉนฺทราโค จิตฺตสฺเสโส อุปกฺกิเลโส ยโต โข ภิกฺขเว
ภิกฺขุโน เป อภิญฺญา สจฺฉิกรณีเยสุ ธมฺเมสูติ
สาวตฺถี โย ภิกฺขเว รูปสญฺเจตนาย ฉนฺทราโค
จิตฺตสฺเสโส อุปกฺกิเลโส โย สทฺทสญฺเจตนาย โย คนฺธสญฺเจตนาย
โย รสสญฺเจตนาย โย โผฏฺฐพฺพสญฺเจตนาย
โย ธมฺมสญฺเจตนาย ฉนฺทราโค จิตฺตสฺเสโส อุปกฺกิเลโส ยโต
โข ภิกฺขเว ภิกฺขุโน เป อภิญฺญา สจฺฉิกรณีเยสุ ธมฺเมสูติ
สาวตฺถี โย ภิกฺขเว รูปตณฺหาย ฉนฺทราโค
จิตฺตสฺเสโส อุปกฺกิเลโส โย สทฺทตณฺหาย โย คนฺธตณฺหาย
โย รสตณฺหาย โย โผฏฺฐพฺพตณฺหาย โย ธมฺมตณฺหาย


ฉนฺทราโค จิตฺตสฺเสโส อุปกฺกิเลโส ยโต โข ภิกฺขเว
ภิกฺขุโน เป อภิญฺญา สจฺฉิกรณีเยสุ ธมฺเมสูติ
สาวตฺถี โย ภิกฺขเว ปฐวีธาตุยา ฉนฺทราโค
จิตฺตสฺเสโส อุปกฺกิเลโส โย อาโปธาตุยา โย เตโชธาตุยา โย
วาโยธาตุยา โย อากาสธาตุยา โย วิญฺญาณธาตุยา ฉนฺทราโค
จิตฺตสฺเสโส อุปกฺกิเลโส ยโต โข ภิกฺขเว ภิกฺขุโน อิเมสุ ฉสุ
ฐาเนสุ เจตโส อุปกฺกิเลโส ปหีโน โหติ เนกฺขมฺมนินฺนํ จสฺส
จิตฺตํ โหติ เนกฺขมฺมปริภาวิตํ จิตฺตํ กมฺมนิยํ ขายติ อภิญฺญา
สจฺฉิกรณีเยสุ ธมฺเมสูติ
สาวตฺถี โย ภิกฺขเว รูปสฺมึ ฉนฺทราโค จิตฺตสฺเสโส
อุปกฺกิเลโส เป โย วิญฺญาณสฺมึ ฉนฺทราโค จิตฺตสฺเสโส
อุปกฺกิเลโส ยโต โข ภิกฺขเว ภิกฺขุโน อิเมสุ ฉสุ ฐาเนสุ
เจตโส อุปกฺกิเลโส ปหีโน โหติ เนกฺขมฺมนินฺนํ จสฺส จิตฺตํ
โหติ เนกฺขมฺมปริภาวิตํ จิตฺตํ กมฺมนิยํ ขายติ อภิญฺญา
สจฺฉิกรณีเยสุ ธมฺเมสูติ
กิเลสสํยุตฺตํ
ตสฺสุทฺทานํ
จกฺขุ รูปญฺจ วิญฺญาณํ ผสฺโส จ เวทนาย จ
สญฺญา จ เจตนา ตณฺหา ธาตุ ขนฺเธน เต ทสาติ



สารีปุตฺตสํยุตฺตํ
เอกํ สมยํ อายสฺมา สารีปุตฺโต สาวตฺถิยํ วิหรติ
เชตวเน อนาถปิณฺฑิกสฺส อาราเม อถ โข อายสฺมา สารีปุตฺโต
ปุพฺพณฺหสมยํ นิวาเสตฺวา ปตฺตจีวรมาทาย สาวตฺถึ ปิณฺฑาย ปาวิสิ
สาวตฺถิยํ ปิณฺฑาย จริตฺวา ปจฺฉาภตฺตํ ปิณฺฑปาตปฏิกฺกนฺโต เยน
อนฺธวนํ เตนุปสงฺกมิ ทิวาวิหาราย อนฺธวนํ อชฺโฌคาเหตฺวา
อญฺญตรสฺมึ รุกฺขมูเล ทิวาวิหารํ นิสีทิ อถ โข อายสฺมา
สารีปุตฺโต สายณฺหสมยํ ปฏิสลฺลานา วุฏฺฐิโต เยน เชตวนํ อนาถปิณฺฑิกสฺส
อาราโม เตนุปสงฺกมิ อทฺทสา โข อายสฺมา อานนฺโท
อายสฺมนฺตํ สารีปุตฺตํ ทูรโตว อาคจฺฉนฺตํ ทิสฺวาน อายสฺมนฺตํ
สารีปุตฺตํ เอตทโวจ วิปฺปสนฺนานิ โข เต อาวุโส สารีปุตฺต
อินฺทฺริยานิ ปริสุทฺโธ มุขวณฺโณ ปริโยทาโต กตเมนายสฺมา
สารีปุตฺโต อชฺช วิหาเรน วิหาสีติ อิธาหํ อาวุโส วิวิจฺเจว
กาเมหิ วิวิจฺจ อกุสเลหิ ธมฺเมหิ สวิตกฺกํ สวิจารํ วิเวกชํ ปีติสุขํ
ปฐมํ ฌานํ อุปสมฺปชฺช วิหรามิ ตสฺส มยฺหํ อาวุโส น
เอวํ โหติ อหํ ปฐมํ ฌานํ สมาปชฺชามีติ วา อหํ ปฐมํ
ฌานํ สมาปนฺโนติ วา อหํ ปฐมา ฌานา วุฏฺฐิโตติ วาติ
ตถา หิ ปนายสฺมโต สารีปุตฺตสฺส ทีฆรตฺตํ อหงฺการมมงฺการมานานุสยา
สุสมูหตา ตสฺมา อายสฺมโต สารีปุตฺตสฺส น เอวํ โหติ



อหํ ปฐมํ ฌานํ สมาปชฺชามีติ วา อหํ ปฐมํ ฌานํ สมาปนฺโนติ
วา อหํ ปฐมา ฌานา วุฏฺฐิโตติ วาติ
สาวตฺถี อทฺทสา โข อายสฺมา อานนฺโท เป
อายสฺมนฺตํ สารีปุตฺตํ เอตทโวจ วิปฺปสนฺนานิ โข เต อาวุโส
สารีปุตฺต อินฺทฺริยานิ ปริสุทฺโธ มุขวณฺโณ ปริโยทาโต
กตเมนายสฺมา สารีปุตฺโต อชฺช วิหาเรน วิหาสีติ อิธาหํ อาวุโส
วิตกฺกวิจารานํ วูปสมา อชฺฌตฺตํ สมฺปสาทนํ เจตโส เอโกทิภาวํ
อวิตกฺกํ อวิจารํ สมาธิชํ ปีติสุขํ ทุติยํ ฌานํ อุปสมฺปชฺช วิหรามิ
ตสฺส มยฺหํ อาวุโส น เอวํ โหติ อหํ ทุติยํ ฌานํ สมาปชฺชามีติ
วา อหํ ทุติยํ ฌานํ สมาปนฺโนติ วา อหํ ทุติยา ฌานา
วุฏฺฐิโตติ วาติ ตถา หิ ปนายสฺมโต สารีปุตฺตสฺส ทีฆรตฺตํ
อหงฺการมมงฺการมานานุสยา สุสมูหตา ตสฺมา อายสฺมโต สารีปุตฺตสฺส
น เอวํ โหติ อหํ ทุติยํ ฌานํ สมาปชฺชามีติ วา อหํ
ทุติยํ ฌานํ สมาปนฺโนติ วา อหํ ทุติยา ฌานา วุฏฺฐิโตติ วาติ
สาวตฺถี อทฺทสา โข อายสฺมา อานนฺโท เป
วิปฺปสนฺนานิ โข เต อาวุโส สารีปุตฺต อินฺทฺริยานิ ปริสุทฺโธ
มุขวณฺโณ ปริโยทาโต กตเมนายสฺมา สารีปุตฺโต อชฺช วิหาเรน
วิหาสีติ อิธาหํ อาวุโส ปีติยา จ วิราคา อุเปกฺขโก จ วิหรามิ
สโต จ สมฺปชาโน สุขญฺจ กาเยน ปฏิสํเวเทมิ ยนฺตํ อริยา
อาจิกฺขนฺติ อุเปกฺขโก สติมา สุขวิหารีติ ตติยํ ฌานํ



อุปสมฺปชฺช วิหรามิ ตสฺส มยฺหํ อาวุโส น เอวํ โหติ อหํ
ตติยํ ฌานํ สมาปชฺชามีติ วา อหํ ตติยํ ฌานํ สมาปนฺโนติ วา
อหํ ตติยา ฌานา วุฏฺฐิโตติ วาติ ตถา หิ ปนายสฺมโต สารีปุตฺตสฺส
ทีฆรตฺตํ อหงฺการมมงฺการมานานุสยา สุสมูหตา ตสฺมา
อายสฺมโต สารีปุตฺตสฺส น เอวํ โหติ อหํ ตติยํ ฌานํ สมาปชฺชามีติ
วา อหํ ตติยํ ฌานํ สมาปนฺโนติ วา อหํ ตติยา ฌานา
วุฏฺฐิโตติ วาติ
สาวตฺถี อทฺทสา โข อายสฺมา อานนฺโท เป
วิปฺปสนฺนานิ โข เต อาวุโส สารีปุตฺต อินฺทฺริยานิ ปริสุทฺโธ
มุขวณฺโณ ปริโยทาโต กตเมนายสฺมา สารีปุตฺโต อชฺช วิหาเรน
วิหาสีติ อิธาหํ อาวุโส สุขสฺส จ ปหานา ทุกฺขสฺส จ ปหานา
ปุพฺเพว โสมนสฺสโทมนสฺสานํ อตฺถงฺคมา อทุกฺขมสุขํ อุเปกฺขาสติปาริสุทฺธึ
จตุตฺถํ ฌานํ อุปสมฺปชฺช วิหรามิ ตสฺส มยฺหํ
อาวุโส น เอวํ โหติ อหํ จตุตฺถํ ฌานํ สมาปชฺชามีติ วา
อหํ จตุตฺถํ ฌานํ สมาปนฺโนติ วา อหํ จตุตฺถา ฌานา
วุฏฺฐิโตติ วาติ ตถา หิ ปนายสฺมโต สารีปุตฺตสฺส ทีฆรตฺตํ
อหงฺการมมงฺการมานานุสยา สุสมูหตา ตสฺมา อายสฺมโต สารีปุตฺตสฺส
น เอวํ โหติ อหํ จตุตฺถํ ฌานํ สมาปชฺชามีติ วา
อหํ จตุตฺถํ ฌานํ สมาปนฺโนติ วา อหํ จตุตฺถา ฌานา
วุฏฺฐิโตติ วาติ


สาวตฺถี อทฺทสา โข อายสฺมา อานนฺโท เป
อิธาหํ อาวุโส สพฺพโส รูปสญฺญานํ สมติกฺกมา ปฏิฆสญฺญานํ
อตฺถงฺคมา นานตฺตสญฺญานํ อมนสิการา อนนฺโต อากาโสติ
อากาสานญฺจายตนํ อุปสมฺปชฺช วิหรามิ เป วุฏฺฐิโตติ วาติ
สาวตฺถี อทฺทสา โข อายสฺมา อานนฺโท เป
อิธาหํ อาวุโส สพฺพโส อากาสานญฺจายตนํ สมติกฺกมฺม อนนฺตํ
วิญฺญาณนฺติ วิญฺญาณญฺจายตนํ อุปสมฺปชฺช วิหรามิ เป
วุฏฺฐิโตติ วาติ
สาวตฺถี อถ โข อายสฺมา สารีปุตฺโต เป อิธาหํ
อาวุโส สพฺพโส วิญฺญาณญฺจายตนํ สมติกฺกมฺม นตฺถิ กิญฺจีติ
อากิญฺจญฺญายตนํ อุปสมฺปชฺช วิหรามิ เป วุฏฺฐิโตติ วาติ
สาวตฺถี อถ โข อายสฺมา สารีปุตฺโต เป อิธาหํ
อาวุโส อากิญฺจญฺญายตนํ สมติกฺกมฺม เนวสญฺญานาสญฺญายตนํ
อุปสมฺปชฺช วิหรามิ เป วุฏฺฐิโตติ วาติ
เอกํ สมยํ อายสฺมา สารีปุตฺโต สาวตฺถิยํ วิหรติ
เชตวเน อนาถปิณฺฑิกสฺส อาราเม อถ โข อายสฺมา สารีปุตฺโต
ปุพฺพณฺหสมยํ นิวาเสตฺวา ปตฺตจีวรมาทาย สาวตฺถึ ปิณฺฑาย ปาวิสิ
สาวตฺถิยํ ปิณฺฑาย จริตฺวา ปจฺฉาภตฺตํ ปิณฺฑปาตปฏิกฺกนฺโต
เยน อนฺธวนํ เตนุปสงฺกมิ ทิวาวิหาราย อนฺธวนํ อชฺโฌคาเหตฺวา
อญฺญตรสฺมึ รุกฺขมูเล ทิวาวิหารํ นิสีทิ อถ โข อายสฺมา


สารีปุตฺโต สายณฺหสมยํ ปฏิสลฺลานา วุฏฺฐิโต เยน เชตวนํ
อนาถปิณฺฑิกสฺส อาราโม เตนุปสงฺกมิ อทฺทสา โข อายสฺมา
อานนฺโท อายสฺมนฺตํ สารีปุตฺตํ ทูรโตว อาคจฺฉนฺตํ ทิสฺวาน
อายสฺมนฺตํ สารีปุตฺตํ เอตทโวจ วิปฺปสนฺนานิ โข เต อาวุโส
สารีปุตฺต อินฺทฺริยานิ ปริสุทฺโธ มุขวณฺโณ ปริโยทาโต
กตเมนายสฺมา สารีปุตฺโต อชฺช วิหาเรน วิหาสีติ อิธาหํ อาวุโส
สพฺพโส เนวสญฺญานาสญฺญายตนํ สมติกฺกมฺม สญฺญาเวทยิตนิโรธํ
อุปสมฺปชฺช วิหรามิ ตสฺส มยฺหํ อาวุโส น เอวํ โหติ อหํ
สญฺญาเวทยิตนิโรธํ สมาปชฺชามีติ วา อหํ สญฺญาเวทยิตนิโรธํ
สมาปนฺโนติ วา อหํ สญฺญาเวทยิตนิโรธา วุฏฺฐิโตติ วาติ ตถา
หิ ปนายสฺมโต สารีปุตฺตสฺส ทีฆรตฺตํ อหงฺการมมงฺการมานานุสยา
สุสมูหตา ตสฺมา อายสฺมโต สารีปุตฺตสฺส น เอวํ โหติ อหํ
สญฺญาเวทยิตนิโรธํ สมาปชฺชามีติ วา อหํ สญฺญาเวทยิตนิโรธํ
สมาปนฺโนติ วา อหํ สญฺญาเวทยิตนิโรธา วุฏฺฐิโตติ วาติ
เอกํ สมยํ อายสฺมา สารีปุตฺโต ราชคเห วิหรติ
เวฬุวเน กลนฺทกนิวาเป อถ โข อายสฺมา สารีปุตฺโต ปุพฺพณฺหสมยํ
นิวาเสตฺวา ปตฺตจีวรมาทาย ราชคหํ ปิณฺฑาย ปาวิสิ ราชคเห
สปทานํ ปิณฺฑาย จริตฺวา ตํ ปิณฺฑปาตํ อญฺญตรํ กุฑฺฑมูลํ
นิสฺสาย ภุญฺชติ อถ โข สูจิมุขี ปริพฺพาชิกา เยนายสฺมา
สารีปุตฺโต เตนุปสงฺกมิ อุปสงฺกมิตฺวา อายสฺมนฺตํ สารีปุตฺตํ




เอตทโวจ กึ นุ โข สมณ อโธมุโข ภุญฺชสีติ น ขฺวาหํ
ภคินิ อโธมุโข ภุญฺชามีติ เตนหิ สมณ อุพฺภมุโข ภุญฺชสีติ
น ขฺวาหํ ภคินิ อุพฺภมุโข ภุญฺชามีติ เตนหิ สมณ ทิสามุโข
ภุญฺชสีติ น ขฺวาหํ ภคินิ ทิสามุโข ภุญฺชามีติ เตนหิ
สมณ วิทิสามุโข ภุญฺชสีติ น ขฺวาหํ ภคินิ วิทิสามุโข
ภุญฺชามีติ กึ นุ สมณ อโธมุโข ภุญฺชสีติ อิติ ปุฏฺโฐ สมาโน น
ขฺวาหํ ภคินิ อโธมุโข ภุญฺชามีติ วเทสิ เตนหิ สมณ อุพฺภมุโข
ภุญฺชสีติ อิติ ปุฏฺโฐ สมาโน น ขฺวาหํ ภคินิ อุพฺภมุโข ภุญฺชามีติ
วเทสิ เตนหิ สมณ ทิสามุโข ภุญฺชสีติ อิติ ปุฏฺโฐ สมาโน
น ขฺวาหํ ภคินิ ทิสามุโข ภุญฺชามีติ วเทสิ เตนหิ สมณ
วิทิสามุโข ภุญฺชสีติ อิติ ปุฏฺโฐ สมาโน น ขฺวาหํ ภคินิ
วิทิสามุโข ภุญฺชามีติ วเทสิ กถญฺจรหิ สมณ ภุญฺชสีติ เย หิ
เกจิ ภคินิ สมณพฺราหฺมณา วตฺถุวิชฺชาติรจฺฉานวิชฺชาย มิจฺฉาชีเวน
ชีวิกํ กปฺเปนฺติ อิเม วุจฺจนฺติ ภคินิ สมณพฺราหฺมณา อโธมุขา
ภุญฺชนฺติ เย หิ เกจิ ภคินิ สมณพฺราหฺมณา นกฺขตฺตวิชฺชาติรจฺฉานวิชฺชาย
มิจฺฉาชีเวน ชีวิกํ กปฺเปนฺติ อิเม วุจฺจนฺติ ภคินิ
สมณพฺราหฺมณา อุพฺภมุขา ภุญฺชนฺติ เย หิ เกจิ ภคินิ
สมณพฺราหฺมณา ทูเตยฺยปหิณคมนานุโยคา มิจฺฉาชีเวน ชีวิกํ กปฺเปนฺติ
อิเม วุจฺจนฺติ ภคินิ สมณพฺราหฺมณา ทิสามุขา ภุญฺชนฺติ เย
หิ เกจิ ภคินิ สมณพฺราหฺมณา องฺควิชฺชาติรจฺฉานวิชฺชาย



มิจฺฉาชีเวน ชีวิกํ กปฺเปนฺติ อิเม วุจฺจนฺติ ภคินิ สมณพฺราหฺมณา
วิทิสามุขา ภุญฺชนฺติ โส ขฺวาหํ ภคินิ น วตฺถุวิชฺชาติรจฺฉานวิชฺชาย
มิจฺฉาชีเวน ชีวิกํ กปฺเปมิ น นกฺขตฺตวิชฺชาติรจฺฉานวิชฺชาย
มิจฺฉาชีเวน ชีวิกํ กปฺเปมิ น ทูเตยฺยปหิณคมนานุโยคา มิจฺฉาชีเวน
ชีวิกํ กปฺเปมิ น องฺควิชฺชาติรจฺฉานวิชฺชาย มิจฺฉาชีเวน ชีวิกํ
กปฺเปมิ ธมฺเมน ภิกฺขํ ปริเยสามิ ธมฺเมน ภิกฺขํ ปริเยสิตฺวา
ภุญฺชามีติ อถ โข สูจิมุขี ปริพฺพาชิกา ราชคเห รถิยาย รถิยํ
สิงฺฆาฏเกน สิงฺฆาฏกํ อุปสงฺกมิตฺวา เอวมาโรเจสิ ธมฺมิกํ สมณา
สกฺยปุตฺติยา อาหารํ อาหาเรนฺติ อนวชฺชํ สมณา สกฺยปุตฺติยา
อาหารํ อาหาเรนฺติ เทถ สมณานํ สกฺยปุตฺติยานํ ปิณฺฑนฺติ
สารีปุตฺตสํยุตฺตํ
ตสฺสุทฺทานํ
วิเวกํ อวิตกฺกํ จ ปีติ อุเปกฺขาจตุตฺถกํ
อากาสญฺเจว วิญฺญาณํ อากิญฺจเนวสญฺญินา
นิโรโธ นวโม วุตฺโต ทสมํ สูจิมุขิ จาติ





นาคสํยุตฺตํ
สาวตฺถี ตตฺร โข จตสฺโส อิมา ภิกฺขเว
นาคโยนิโย กตมา จตสฺโส อณฺฑชา นาคา ชลาพุชา นาคา
สํเสทชา นาคา อุปปาติกา นาคา อิมา โข ภิกฺขเว จตสฺโส
นาคโยนิโยติ
สาวตฺถี จตสฺโส อิมา ภิกฺขเว นาคโยนิโย
กตมา จตสฺโส อณฺฑชา นาคา ชลาพุชา นาคา สํเสทชา
นาคา อุปปาติกา นาคา ตตฺร ภิกฺขเว อณฺฑเชหิ นาเคหิ
ชลาพุชา จ สํเสทชา จ อุปปาติกา จ นาคา ปณีตตรา
ตตฺร ภิกฺขเว อณฺฑเชหิ จ ชลาพุเชหิ จ นาเคหิ สํเสทชา จ
อุปปาติกา จ นาคา ปณีตตรา ตตฺร ภิกฺขเว อณฺฑเชหิ จ
ชลาพุเชหิ จ สํเสทเชหิ จ นาเคหิ อุปปาติกา นาคา ปณีตตรา
อิมา โข ภิกฺขเว จตสฺโส นาคโยนิโยติ
เอกํ สมยํ ภควา สาวตฺถิยํ วิหรติ เชตวเน
อนาถปิณฺฑิกสฺส อาราเม อถ โข อญฺญตโร ภิกฺขุ เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข โส ภิกฺขุ ภควนฺตํ เอตทโวจ โก นุ
โข ภนฺเต เหตุ โก ปจฺจโย เยน มิเธกจฺเจ อณฺฑชา นาคา
อุโปสถํ อุปวสนฺติ โวสฺสฏฺฐกายา จ ภวนฺตีติ อิธ ภิกฺขุ



เอกจฺจานํ อณฺฑชานํ นาคานํ เอวํ โหติ มยํ โข ปุพฺเพ กาเยน
ทฺวยการิโน อหุมฺห วาจาย ทฺวยการิโน มนสา ทฺวยการิโน เต
มยํ กาเยน ทฺวยการิโน วาจาย ทฺวยการิโน มนสา ทฺวยการิโน
กายสฺส เภทา ปรํ มรณา อณฺฑชานํ นาคานํ สหพฺยตํ อุปปนฺนา
สจชฺช มยํ กาเยน สุจริตํ จเรยฺยาม วาจาย สุจริตํ จเรยฺยาม
มนสา สุจริตํ จเรยฺยาม เอวํ มยํ กายสฺส เภทา ปรํ มรณา
สุคตึ สคฺคํ โลกํ อุปปชฺเชยฺยาม หนฺท มยํ เอตรหิ กาเยน
สุจริตํ จราม วาจาย สุจริตํ จราม มนสา สุจริตํ จรามาติ
อยํ โข ภิกฺขุ เหตุ อยํ ปจฺจโย เยน มิเธกจฺเจ อณฺฑชา
นาคา อุโปสถํ อุปวสนฺติ โวสฺสฏฺฐกายา จ ภวนฺตีติ
สาวตฺถี อถ โข อญฺญตโร ภิกฺขุ เยน ภควา
เป เอกมนฺตํ นิสินฺโน โข โส ภิกฺขุ ภควนฺตํ เอตทโวจ
โก นุ โข ภนฺเต เหตุ โก ปจฺจโย เยน มิเธกจฺเจ ชลาพุชา
นาคา อุโปสถํ อุปวสนฺติ โวสฺสฏฺฐกายา จ ภวนฺตีติ สพฺพํ
วิตฺถาเรตพฺพํ อยํ โข ภิกฺขุ เหตุ อยํ ปจฺจโย เยน
มิเธกจฺเจ ชลาพุชา นาคา อุโปสถํ อุปวสนฺติ โวสฺสฏฺฐกายา จ
ภวนฺตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺเจ
สํเสทชา นาคา อุโปสถํ อุปวสนฺติ โวสฺสฏฺฐกายา จ ภวนฺตีติ



สพฺพํ วิตฺถาเรตพฺพํ อยํ โข ภิกฺขุ เหตุ อยํ ปจฺจโย
เยน มิเธกจฺเจ สํเสทชา นาคา อุโปสถํ อุปวสนฺติ โวสฺสฏฺฐกายา
จ ภวนฺตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺเจ
อุปปาติกา นาคา อุโปสถํ อุปวสนฺติ โวสฺสฏฺฐกายา จ ภวนฺตีติ
อิธ ภิกฺขุ เอกจฺจานํ อุปปาติกานํ นาคานํ เอวํ โหติ มยํ โข
ปุพฺเพ กาเยน ทฺวยการิโน อหุมฺห วาจาย ทฺวยการิโน มนสา
ทฺวยการิโน เต มยํ กาเยน ทฺวยการิโน วาจาย ทฺวยการิโน
มนสา ทฺวยการิโน กายสฺส เภทา ปรํ มรณา อุปปาติกานํ
นาคานํ สหพฺยตํ อุปปนฺนา สจชฺช มยํ กาเยน สุจริตํ จเรยฺยาม
วาจาย สุจริตํ จเรยฺยาม มนสา สุจริตํ จเรยฺยาม เอวํ มยํ
กายสฺส เภทา ปรํ มรณา สุคตึ สคฺคํ โลกํ อุปปชฺเชยฺยาม
หนฺท มยํ เอตรหิ กาเยน สุจริตํ จราม วาจาย สุจริตํ จราม
มนสา สุจริตํ จรามาติ อยํ โข ภิกฺขุ เหตุ อยํ ปจฺจโย
เยน มิเธกจฺเจ อุปปาติกา นาคา อุโปสถํ อุปวสนฺติ โวสฺสฏฺฐกายา
จ ภวนฺตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺโจ
กายสฺส เภทา ปรํ มรณา อณฺฑชานํ นาคานํ สหพฺยตํ


อุปปชฺชตีติ อิธ ภิกฺขุ เอกจฺโจ กาเยน ทฺวยการี โหติ วาจาย
ทฺวยการี มนสา ทฺวยการี ตสฺส สุตํ โหติ อณฺฑชา นาคา
ทีฆายุกา วณฺณวนฺโต สุขพหุลาติ ตสฺส เอวํ โหติ อโห
วตาหํ กายสฺส เภทา ปรํ มรณา อณฺฑชานํ นาคานํ สหพฺยตํ
อุปปชฺเชยฺยนฺติ โส กายสฺส เภทา ปรํ มรณา อณฺฑชานํ
นาคานํ สหพฺยตํ อุปปชฺชติ อยํ โข ภิกฺขุ เหตุ อยํ ปจฺจโย
เยน มิเธกจฺโจ กายสฺส เภทา ปรํ มรณา อณฺฑชานํ นาคานํ
สหพฺยตํ อุปปชฺชตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺโจ
กายสฺส เภทา ปรํ มรณา ชลาพุชานํ นาคานํ สหพฺยตํ
อุปปชฺชตีติ เป อยํ โข ภิกฺขุ เหตุ อยํ ปจฺจโย เยน มิเธกจฺโจ
กายสฺส เภทา ปรํ มรณา ชลาพุชานํ นาคานํ สหพฺยตํ อุปปชฺชตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺโจ
กายสฺส เภทา ปรํ มรณา สํเสทชานํ นาคานํ สหพฺยตํ อุปปชฺชตีติ
เป อยํ โข ภิกฺขุ เหตุ อยํ ปจฺจโย เยน มิเธกจฺโจ
กายสฺส เภทา ปรํ มรณา สํเสทชานํ นาคานํ สหพฺยตํ อุปปชฺชตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺโจ


กายสฺส เภทา ปรํ มรณา อุปปาติกานํ นาคานํ สหพฺยตํ
อุปปชฺชตีติ อิธ ภิกฺขุ เอกจฺโจ กาเยน ทฺวยการี โหติ วาจาย
ทฺวยการี มนสา ทฺวยการี ตสฺส สุตํ โหติ อุปปาติกา นาคา
ทีฆายุกา วณฺณวนฺโต สุขพหุลาติ ตสฺส เอวํ โหติ อโห
วตาหํ กายสฺส เภทา ปรํ มรณา อุปปาติกานํ นาคานํ สหพฺยตํ
อุปปชฺเชยฺยนฺติ โส กายสฺส เภทา ปรํ มรณา อุปปาติกานํ
นาคานํ สหพฺยตํ อุปปชฺชติ อยํ โข ภิกฺขุ เหตุ อยํ ปจฺจโย
เยน มิเธกจฺโจ กายสฺส เภทา ปรํ มรณา อุปปาติกานํ นาคานํ
สหพฺยตํ อุปปชฺชตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺโจ
กายสฺส เภทา ปรํ มรณา อณฺฑชานํ นาคานํ สหพฺยตํ
อุปปชฺชตีติ อิธ ภิกฺขุ เอกจฺโจ กาเยน ทฺวยการี โหติ วาจาย
ทฺวยการี มนสา ทฺวยการี ตสฺส สุตํ โหติ อณฺฑชา นาคา
ทีฆายุกา วณฺณวนฺโต สุขพหุลาติ ตสฺส เอวํ โหติ อโห
วตาหํ กายสฺส เภทา ปรํ มรณา อณฺฑชานํ นาคานํ สหพฺยตํ
อุปปชฺเชยฺยนฺติ โส อนฺนํ เทติ ปานํ เทติ วตฺถํ เทติ ยานํ
เทติ มาลํ เทติ คนฺธํ เทติ วิเลปนํ เทติ เสยฺยํ เทติ อาวสถํ
เทติ ปทีเปยฺยํ เทติ โส กายสฺส เภทา ปรํ มรณา อณฺฑชานํ
นาคานํ สหพฺยตํ อุปปชฺชติ อยํ โข ภิกฺขุ เหตุ อยํ ปจฺจโย


เยน มิเธกจฺโจ กายสฺส เภทา ปรํ มรณา อณฺฑชานํ นาคานํ
สหพฺยตํ อุปปชฺชตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺโจ
กายสฺส เภทา ปรํ มรณา ชลาพุชานํ นาคานํ เป สํเสทชานํ
นาคานํ อุปปาติกานํ นาคานํ สหพฺยตํ อุปปชฺชตีติ อิธ ภิกฺขุ
เอกจฺโจ กาเยน ทฺวยการี โหติ วาจาย ทฺวยการี มนสา ทฺวยการี
ตสฺส สุตํ โหติ อุปปาติกา นาคา ทีฆายุกา วณฺณวนฺโต
สุขพหุลาติ ตสฺส เอวํ โหติ อโห วตาหํ กายสฺส เภทา ปรํ
มรณา อุปปาติกานํ นาคานํ สหพฺยตํ อุปปชฺเชยฺยนฺติ โส
อนฺนํ เทติ ปานํ เทติ วตฺถํ เทติ ยานํ เทติ มาลํ เทติ
คนฺธํ เทติ วิเลปนํ เทติ เสยฺยํ เทติ อาวสถํ เทติ ปทีเปยฺยํ
เทติ โส กายสฺส เภทา ปรํ มรณา อุปปาติกานํ นาคานํ
สหพฺยตํ อุปปชฺชติ อยํ โข ภิกฺขุ เหตุ อยํ ปจฺจโย เยน
มิเธกจฺโจ กายสฺส เภทา ปรํ มรณา อุปปาติกานํ นาคานํ
สหพฺยตํ อุปปชฺชตีติ อิมินา เปยฺยาเลน สห ทส สุตฺตนฺตา
วิตฺถารา จตูสุ โยนีสุ จตฺตาฬีสํ เวยฺยากรณา กาตพฺพา ทส
สุตฺตนฺตา โหนฺติ ปณฺณาสํ สุตฺตนฺตา โหนฺติ
นาคสํยุตฺตํ


ตสฺสุทฺทานํ
สุทฺธกญฺจ ปณีตตรํ จตุโร จ อุโปสถา
ตสฺส สุตํ จตุโร จ ทานูปการา จตุโร
นาเคหิ สุปฺปกาสิตาติ




สุปณฺณสํยุตฺตํ
สาวตฺถี ตตฺร โข จตสฺโส อิมา ภิกฺขเว
สุปณฺณโยนิโย กตมา จตสฺโส อณฺฑชา สุปณฺณา ชลาพุชา
สุปณฺณา สํเสทชา สุปณฺณา อุปปาติกา สุปณฺณา อิมา โข
ภิกฺขเว จตสฺโส สุปณฺณโยนิโยติ
สาวตฺถี จตสฺโส อิมา ภิกฺขเว สุปณฺณโยนิโย
กตมา จตสฺโส อณฺฑชา สุปณฺณา ชลาพุชา สุปณฺณา สํเสทชา
สุปณฺณา อุปปาติกา สุปณฺณา ตตฺร ภิกฺขเว อณฺฑชา สุปณฺณา
อณฺฑเช นาเค หรนฺติ น ชลาพุเช น สํเสทเช น อุปปาติเก
ตตฺร ภิกฺขเว ชลาพุชา สุปณฺณา อณฺฑเช จ ชลาพุเช จ นาเค
หรนฺติ น สํเสทเช น อุปปาติเก ตตฺร ภิกฺขเว สํเสทชา
สุปณฺณา อณฺฑเช จ ชลาพุเช จ สํเสทเช จ นาเค หรนฺติ น
อุปปาติเก ตตฺร ภิกฺขเว อุปปาติกา สุปณฺณา อณฺฑเช จ
ชลาพุเช จ สํเสทเช จ อุปปาติเก จ นาเค หรนฺติ อิมา โข
ภิกฺขเว จตสฺโส สุปณฺณโยนิโยติ
สาวตฺถี อญฺญตโร ภิกฺขุ เยน ภควา เตนุปสงฺกมิ
อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ เอกมนฺตํ
นิสินฺโน โข โส ภิกฺขุ ภควนฺตํ เอตทโวจ โก นุ โข ภนฺเต
เหตุ โก ปจฺจโย เยน มิเธกจฺโจ กายสฺส เภทา ปรํ มรณา


อณฺฑชานํ สุปณฺณานํ สหพฺยตํ อุปปชฺชตีติ อิธ ภิกฺขุ เอกจฺโจ
กาเยน ทฺวยการี โหติ วาจาย ทฺวยการี มนสา ทฺวยการี ตสฺส
สุตํ โหติ อณฺฑชา สุปณฺณา ทีฆายุกา วณฺณวนฺโต
สุขพหุลาติ ตสฺส เอวํ โหติ อโห วตาหํ กายสฺส เภทา ปรํ
มรณา อณฺฑชานํ สุปณฺณานํ สหพฺยตํ อุปปชฺเชยฺยนฺติ โส
กายสฺส เภทา ปรํ มรณา อณฺฑชานํ สุปณฺณานํ สหพฺยตํ อุปปชฺชติ
อยํ โข ภิกฺขุ เหตุ อยํ ปจฺจโย เยน มิเธกจฺโจ กายสฺส
เภทา ปรํ มรณา อณฺฑชานํ สุปณฺณานํ สหพฺยตํ อุปปชฺชตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺโจ
กายสฺส เภทา ปรํ มรณา ชลาพุชานํ สุปณฺณานํ เป สํเสทชานํ
สุปณฺณานํ อุปปาติกานํ สุปณฺณานํ สหพฺยตํ อุปปชฺชตีติ
อิธ ภิกฺขุ เอกจฺโจ กาเยน ทฺวยการี โหติ วาจาย ทฺวยการี มนสา
ทฺวยการี ตสฺส สุตํ โหติ อุปปาติกา สุปณฺณา ทีฆายุกา
วณฺณวนฺโต สุขพหุลาติ ตสฺส เอวํ โหติ อโห วตาหํ
กายสฺส เภทา ปรํ มรณา อุปปาติกานํ สุปณฺณานํ สหพฺยตํ
อุปปชฺเชยฺยนฺติ โส กายสฺส เภทา ปรํ มรณา อุปปาติกานํ
สุปณฺณานํ สหพฺยตํ อุปปชฺชติ อยํ โข ภิกฺขุ เหตุ อยํ
ปจฺจโย เยน มิเธกจฺโจ กายสฺส เภทา ปรํ มรณา อุปปาติกานํ
สุปณฺณานํ สหพฺยตํ อุปปชฺชตีติ


สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺโจ
กายสฺส เภทา ปรํ มรณา อณฺฑชานํ สุปณฺณานํ สหพฺยตํ
อุปปชฺชตีติ อิธ ภิกฺขุ เอกจฺโจ กาเยน ทฺวยการี โหติ วาจาย
ทฺวยการี มนสา ทฺวยการี ตสฺส สุตํ โหติ อณฺฑชา สุปณฺณา
ทีฆายุกา วณฺณวนฺโต สุขพหุลาติ ตสฺส เอวํ โหติ อโห
วตาหํ กายสฺส เภทา ปรํ มรณา อณฺฑชานํ สุปณฺณานํ สหพฺยตํ
อุปปชฺเชยฺยนฺติ โส อนฺนํ เทติ ปานํ เทติ วตฺถํ เทติ ยานํ
เทติ มาลํ เทติ คนฺธํ เทติ วิเลปนํ เทติ เสยฺยํ เทติ อาวสถํ
เทติ ปทีเปยฺยํ เทติ โส กายสฺส เภทา ปรํ มรณา อณฺฑชานํ
สุปณฺณานํ สหพฺยตํ อุปปชฺชติ อยํ โข ภิกฺขุ เหตุ อยํ
ปจฺจโย เยน มิเธกจฺโจ กายสฺส เภทา ปรํ มรณา อณฺฑชานํ
สุปณฺณานํ สหพฺยตํ อุปปชฺชติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺโจ
กายสฺส เภทา ปรํ มรณา ชลาพุชานํ สุปณฺณานํ เป สํเสทชานํ
สุปณฺณานํ อุปปาติกานํ สุปณฺณานํ สหพฺยตํ อุปปชฺชตีติ
อิธ ภิกฺขุ เอกจฺโจ กาเยน ทฺวยการี โหติ วาจาย ทฺวยการี มนสา
ทฺวยการี ตสฺส สุตํ โหติ อุปปาติกา สุปณฺณา ทีฆายุกา
วณฺณวนฺโต สุขพหุลาติ ตสฺส เอวํ โหติ อโห วตาหํ กายสฺส


เภทา ปรํ มรณา อุปปาติกานํ สุปณฺณานํ สหพฺยตํ อุปปชฺเชยฺยนฺติ
โส อนฺนํ เทติ ปานํ เทติ วตฺถํ เทติ ยานํ เทติ มาลํ เทติ
คนฺธํ เทติ วิเลปนํ เทติ เสยฺยํ เทติ อาวสถํ เทติ ปทีเปยฺยํ
เทติ โส กายสฺส เภทา ปรํ มรณา อุปปาติกานํ สุปณฺณานํ
สหพฺยตํ อุปปชฺชติ อยํ โข ภิกฺขุ เหตุ อยํ ปจฺจโย เยน
มิเธกจฺโจ กายสฺส เภทา ปรํ มรณา อุปปาติกานํ สุปณฺณานํ
สหพฺยตํ อุปปชฺชตีติ เอวํ ปิณฺฑิเกน ฉจตฺตาฬีสํ สุตฺตนฺตา
โหนฺติ
สุปณฺณสํยุตฺตํ นิฏฺฐิตํ
ตสฺสุทฺทานํ
สุทฺธกํ หรติ เจว ทฺวยการี จตุโรปิ จญ
ทานูปการา จตฺตาโร สุปณฺเณหิ สุปฺปกาสิตาติ





คนฺธพฺพกายสํยุตฺตํ
เอกํ สมยํ ภควา สาวตฺถิยํ วิหรติ เชตวเน อนาถปิณฺฑิกสฺส
อาราเม เป ภควา เอตทโวจ คนฺธพฺพกายิเก
เทเว โว ภิกฺขเว เทสิสฺสามิ ตํ สุณาถ เป กตเม จ ภิกฺขเว
คนฺธพฺพกายิกา เทวา สนฺติ ภิกฺขเว มูลคนฺเธ อธิวตฺถา เทวา
สนฺติ ภิกฺขเว สารคนฺเธ อธิวตฺถา เทวา สนฺติ ภิกฺขเว เผคฺคุคนฺเธ
อธิวตฺถา เทวา สนฺติ ภิกฺขเว ตจคนฺเธ อธิวตฺถา เทวา
สนฺติ ภิกฺขเว ปปฏิกคนฺเธ อธิวตฺถา เทวา สนฺติ ภิกฺขเว
ปตฺตคนฺเธ อธิวตฺถา เทวา สนฺติ ภิกฺขเว ปุปฺผคนฺเธ อธิวตฺถา
เทวา สนฺติ ภิกฺขเว ผลคนฺเธ อธิวตฺถา เทวา สนฺติ ภิกฺขเว
รสคนฺเธ อธิวตฺถา เทวา สนฺติ ภิกฺขเว คนฺธคนฺเธ อธิวตฺถา
เทวา อิเม วุจฺจนฺติ ภิกฺขเว คนฺธพฺพกายิกา เทวาติ
สาวตฺถี อถ โข อญฺญตโร ภิกฺขุ เยน ภควา เป
เอกมนฺตํ นิสินฺโน โข โส ภิกฺขุ ภควนฺตํ เอตทโวจ โก นุ โข
ภนฺเต เหตุ โก ปจฺจโย เยน มิเธกจฺโจ กายสฺส เภทา ปรํ
มรณา คนฺธพฺพกายิกานํ เทวานํ สหพฺยตํ อุปปชฺชตีติ อิธ ภิกฺขุ
เอกจฺโจ กาเยน สุจริตํ จรติ วาจาย สุจริตํ จรติ มนสา สุจริตํ
จรติ ตสฺส สุตํ โหติ คนฺธพฺพกายิกา เทวา ทีฆายุกา
วณฺณวนฺโต สุขพหุลาติ ตสฺส เอวํ โหติ อโห วตาหํ กายสฺส



เภทา ปรํ มรณา คนฺธพฺพกายิกานํ เทวานํ สหพฺยตํ อุปปชฺเชยฺยนฺติ
โส กายสฺส เภทา ปรํ มรณา คนฺธพฺพกายิกานํ เทวานํ สหพฺยตํ
อุปปชฺชติ อยํ โข ภิกฺขุ เหตุ อยํ ปจฺจโย เยน มิเธกจฺโจ
กายสฺส เภทา ปรํ มรณา คนฺธพฺพกายิกานํ เทวานํ สหพฺยตํ
อุปปชฺชตีติ
สาวตฺถี อถ โข อญฺญตโร ภิกฺขุ เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข โส ภิกฺขุ ภควนฺตํ เอตทโวจ โก นุ
โข ภนฺเต เหตุ โก ปจฺจโย เยน มิเธกจฺโจ กายสฺส เภทา
ปรํ มรณา มูลคนฺเธ อธิวตฺถานํ เทวานํ สหพฺยตํ อุปปชฺชตีติ
อิธ ภิกฺขุ เอกจฺโจ กาเยน สุจริตํ จรติ วาจาย สุจริตํ จรติ
มนสา สุจริตํ จรติ ตสฺส สุตํ โหติ มูลคนฺเธ อธิวตฺถา เทวา
ทีฆายุกา วณฺณวนฺโต สุขพหุลาติ ตสฺส เอวํ โหติ อโห
วตาหํ กายสฺส เภทา ปรํ มรณา มูลคนฺเธ อธิวตฺถานํ เทวานํ
สหพฺยตํ อุปปชฺเชยฺยนฺติ โส ทาตา โหติ มูลคนฺธานํ โส
กายสฺส เภทา ปรํ มรณา มูลคนฺเธ อธิวตฺถานํ เทวานํ สหพฺยตํ
อุปปชฺชติ อยํ โข ภิกฺขุ เหตุ อยํ ปจฺจโย เยน มิเธกจฺโจ
กายสฺส เภทา ปรํ มรณา มูลคนฺเธ อธิวตฺถานํ เทวานํ สหพฺยตํ
อุปปชฺชตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ


เอตทโวจ โก นุ โข ภนฺเต เหตุ โก ปจฺจโย เยน มิเธกจฺโจ
กายสฺส เภทา ปรํ มรณา สารคนฺเธ อธิวตฺถานํ เทวานํ เป
เผคฺคุคนฺเธ อธิวตฺถานํ เทวานํ ตจคนฺเธ อธิวตฺถานํ เทวานํ
ปปฏิกคนฺเธ อธิวตฺถานํ เทวานํ ปตฺตคนฺเธ อธิวตฺถานํ เทวานํ
ปุปฺผคนฺเธ อธิวตฺถานํ เทวานํ ผลคนฺเธ อธิวตฺถานํ เทวานํ
รสคนฺเธ อธิวตฺถานํ เทวานํ คนฺธคนฺเธ อธิวตฺถานํ เทวานํ
สหพฺยตํ อุปปชฺชตีติ อิธ ภิกฺขุ เอกจฺโจ กาเยน สุจริตํ จรติ
วาจาย สุจริตํ จรติ มนสา สุจริตํ จรติ ตสฺส สุตํ โหติ
สารคนฺเธ อธิวตฺถา เทวา ทีฆายุกา วณฺณวนฺโต สุขพหุลาติ
ตสฺส เอวํ โหติ อโห วตาหํ กายสฺส เภทา ปรํ มรณา
สารคนฺเธ อธิวตฺถานํ เทวานํ เผคฺคุคนฺเธ อธิวตฺถานํ เทวานํ
ตจคนฺเธ อธิวตฺถานํ เทวานํ ปปฏิกคนฺเธ อธิวตฺถานํ เทวานํ
ปตฺตคนฺเธ อธิวตฺถานํ เทวานํ ปุปฺผคนฺเธ อธิวตฺถานํ เทวานํ
ผลคนฺเธ อธิวตฺถานํ เทวานํ รสคนฺเธ อธิวตฺถานํ เทวานํ
คนฺธคนฺเธ อธิวตฺถานํ เทวานํ สหพฺยตํ อุปปชฺเชยฺยนฺติ โส
ทาตา โหติ สารคนฺธานํ โส ทาตา โหติ เผคฺคุคนฺธานํ โส
ทาตา โหติ ตจคนฺธานํ โส ทาตา โหติ ปปฏิกคนฺธานํ โส
ทาตา โหติ ปตฺตคนฺธานํ โส ทาตา โหติ ปุปฺผคนฺธานํ โส
ทาตา โหติ ผลคนฺธานํ โส ทาตา โหติ รสคนฺธานํ โส
ทาตา โหติ คนฺธคนฺธานํ โส กายสฺส เภทา ปรํ มรณา


คนฺธคนฺเธ อธิวตฺถานํ เทวานํ สหพฺยตํ อุปปชฺชติ อยํ โข
ภิกฺขุ เหตุ อยํ ปจฺจโย เยน มิเธกจฺโจ กายสฺส เภทา ปรํ
มรณา คนฺธคนฺเธ อธิวตฺถานํ เทวานํ สหพฺยตํ อุปปชฺชตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺโจ
กายสฺส เภทา ปรํ มรณา มูลคนฺเธ อธิวตฺถานํ เทวานํ สหพฺยตํ
อุปปชฺชตีติ อิธ ภิกฺขุ เอกจฺโจ กาเยน สุจริตํ จรติ วาจาย
สุจริตํ จรติ มนสา สุจริตํ จรติ ตสฺส สุตํ โหติ มูลคนฺเธ
อธิวตฺถา เทวา ทีฆายุกา วณฺณวนฺโต สุขพหุลาติ ตสฺส เอวํ
โหติ อโห วตาหํ กายสฺส เภทา ปรํ มรณา มูลคนฺเธ
อธิวตฺถานํ เทวานํ สหพฺยตํ อุปปชฺเชยฺยนฺติ โส อนฺนํ เทติ ปานํ
เทติ วตฺถํ เทติ ยานํ เทติ มาลํ เทติ คนฺธํ เทติ วิเลปนํ เทติ
เสยฺยํ เทติ อาวสถํ เทติ ปทีเปยฺยํ เทติ โส กายสฺส เภทา
ปรํ มรณา มูลคนฺเธ อธิวตฺถานํ เทวานํ สหพฺยตํ อุปปชฺชติ
อยํ โข ภิกฺขุ เหตุ อยํ ปจฺจโย เยน มิเธกจฺโจ กายสฺส เภทา
ปรํ มรณา มูลคนฺเธ อธิวตฺถานํ เทวานํ สหพฺยตํ อุปปชฺชตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน
มิเธกจฺโจ กายสฺส เภทา ปรํ มรณา สารคนฺเธ อธิวตฺถานํ เทวานํ
เป เผคฺคุคนฺเธ อธิวตฺถานํ เทวานํ ตจคนฺเธ อธิวตฺถานํ


เทวานํ ปปฏิกคนฺเธ อธิวตฺถานํ เทวานํ ปตฺตคนฺเธ
อธิวตฺถานํ เทวานํ ปุปฺผคนฺเธ อธิวตฺถานํ เทวานํ ผลคนฺเธ
อธิวตฺถานํ เทวานํ รสคนฺเธ อธิวตฺถานํ เทวานํ คนฺธคนฺเธ
อธิวตฺถานํ เทวานํ สหพฺยตํ อุปปชฺชตีติ อิธ ภิกฺขุ เอกจฺโจ
กาเยน สุจริตํ จรติ วาจาย สุจริตํ จรติ มนสา สุจริตํ จรติ
ตสฺส สุตํ โหติ คนฺธคนฺเธ อธิวตฺถา เทวา ทีฆายุกา วณฺณวนฺโต
สุขพหุลาติ ตสฺส เอวํ โหติ อโห วตาหํ กายสฺส
เภทา ปรํ มรณา คนฺธคนฺเธ อธิวตฺถานํ เทวานํ สหพฺยตํ
อุปปชฺเชยฺยนฺติ โส อนฺนํ เทติ ปานํ เทติ วตฺถํ เทติ ยานํ
เทติ มาลํ เทติ คนฺธํ เทติ วิเลปนํ เทติ เสยฺยํ เทติ อาวสถํ
เทติ ปทีเปยฺยํ เทติ โส กายสฺส เภทา ปรํ มรณา คนฺธคนฺเธ
อธิวตฺถานํ เทวานํ สหพฺยตํ อุปปชฺชติ อยํ โข ภิกฺขุ เหตุ
อยํ ปจฺจโย เยน มิเธกจฺโจ กายสฺส เภทา ปรํ มรณา คนฺธคนฺเธ
อธิวตฺถานํ เทวานํ สหพฺยตํ อุปปชฺชตีติ เอวํ เอกปิณฺฑิเกน
เอกสตญฺจ ทฺวาทส จ สุตฺตนฺตา ภวนฺติ
คนฺธพฺพกายสํยุตฺตํ นิฏฺฐิตํ
ตสฺสุทฺทานํ
สุทฺธกํ จ สุจริตํ ทาตา หิ อปเร ตโย
ทานูปการา ทสธา คนฺธพฺพา สุปฺปกาสิตาติ




วลาหกสํยุตฺตํ
สาวตฺถี วลาหกกายิเก เทเว โว ภิกฺขเว เทสิสฺสามิ
ตํ สุณาถ เป กตเม จ ภิกฺขเว วลาหกกายิกา เทวา สนฺติ
ภิกฺขเว สีตวลาหกา เทวา สนฺติ ภิกฺขเว อุณฺหวลาหกา เทวา
สนฺติ ภิกฺขเว อพฺภวลาหกา เทวา สนฺติ ภิกฺขเว วาตวลาหกา
เทวา สนฺติ ภิกฺขเว วสฺสวลาหกา เทวา อิเม วุจฺจนฺติ
ภิกฺขเว วลาหกกายิกา เทวาติ
สาวตฺถี อถ โข อญฺญตโร ภิกฺขุ เยน ภควา
เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิ
เอกมนฺตํ นิสินฺโน โข โส ภิกฺขุ ภควนฺตํ เอตทโวจ โก นุ
โข ภนฺเต เหตุ โก ปจฺจโย เยน มิเธกจฺโจ กายสฺส เภทา
ปรํ มรณา วลาหกกายิกานํ เทวานํ สหพฺยตํ อุปปชฺชตีติ อิธ
ภิกฺขุ เอกจฺโจ กาเยน สุจริตํ จรติ วาจาย สุจริตํ จรติ มนสา
สุจริตํ จรติ ตสฺส สุตํ โหติ วลาหกกายิกา เทวา ทีฆายุกา
วณฺณวนฺโต สุขพหุลาติ ตสฺส เอวํ โหติ อโห วตาหํ
กายสฺส เภทา ปรํ มรณา วลาหกกายิกานํ เทวานํ สหพฺยตํ
อุปปชฺเชยฺยนฺติ โส อนฺนํ เทติ ปานํ เทติ วตฺถํ เทติ ยานํ
เทติ มาลํ เทติ คนฺธํ เทติ วิเลปนํ เทติ เสยฺยํ เทติ อาวสถํ
เทติ ปทีเปยฺยํ เทติ โส กายสฺส เภทา ปรํ มรณา



วลาหกกายิกานํ เทวานํ สหพฺยตํ อุปปชฺชติ อยํ โข ภิกฺขุ เหตุ อยํ
ปจฺจโย เยน มิเธกจฺโจ กายสฺส เภทา ปรํ มรณา
วลาหกกายิกานํ เทวานํ สหพฺยตํ อุปปชฺชตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺโจ
กายสฺส เภทา ปรํ มรณา สีตวลาหกานํ เทวานํ สหพฺยตํ
อุปปชฺชตีติ อิธ ภิกฺขุ เอกจฺโจ กาเยน สุจริตํ จรติ วาจาย
สุจริตํ จรติ มนสา สุจริตํ จรติ ตสฺส สุตํ โหติ สีตวลาหกา
เทวา ทีฆายุกา วณฺณวนฺโต สุขพหุลาติ ตสฺส เอวํ โหติ อโห
วตาหํ กายสฺส เภทา ปรํ มรณา สีตวลาหกานํ เทวานํ สหพฺยตํ
อุปปชฺเชยฺยนฺติ โส อนฺนํ เทติ ปานํ เทติ วตฺถํ เทติ ยานํ
เทติ มาลํ เทติ คนฺธํ เทติ วิเลปนํ เทติ เสยฺยํ เทติ อาวสถํ
เทติ ปทีเปยฺยํ เทติ โส กายสฺส เภทา ปรํ มรณา สีตวลาหกานํ
เทวานํ สหพฺยตํ อุปปชฺชติ อยํ โข ภิกฺขุ เหตุ อยํ ปจฺจโย
เยน มิเธกจฺโจ กายสฺส เภทา ปรํ มรณา สีตวลาหกานํ เทวานํ
สหพฺยตํ อุปปชฺชตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยน มิเธกจฺโจ
กายสฺส เภทา ปรํ มรณา อุณฺหวลาหกานํ เทวานํ สหพฺยตํ
อุปปชฺชตีติ


อพฺภวลาหกานํ เทวานํ สหพฺยตํ อุปปชฺชตีติ
วาตวลาหกานํ เทวานํ สหพฺยตํ อุปปชฺชตีติ
วสฺสวลาหกานํ เทวานํ สหพฺยตํ อุปปชฺชตีติ อิธ
ภิกฺขุ เอกจฺโจ กาเยน สุจริตํ จรติ วาจาย สุจริตํ จรติ มนสา
สุจริตํ จรติ ตสฺส สุตํ โหติ วสฺสวลาหกา เทวา ทีฆายุกา
วณฺณวนฺโต สุขพหุลาติ ตสฺส เอวํ โหติ อโห วตาหํ กายสฺส
เภทา ปรํ มรณา วสฺสวลาหกานํ เทวานํ สหพฺยตํ อุปปชฺเชยฺยนฺติ
โส อนฺนํ เทติ ปานํ เทติ วตฺถํ เทติ ยานํ เทติ มาลํ เทติ
คนฺธํ เทติ วิเลปนํ เทติ เสยฺยํ เทติ อาวสถํ เทติ ปทีเปยฺยํ
เทติ โส กายสฺส เภทา ปรํ มรณา วสฺสวลาหกานํ เทวานํ
สหพฺยตํ อุปปชฺชติ อยํ โข ภิกฺขุ เหตุ อยํ ปจฺจโย เยน
มิเธกจฺโจ กายสฺส เภทา ปรํ มรณา วสฺสวลาหกานํ เทวานํ
สหพฺยตํ อุปปชฺชตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยเนกทา
สีตํ โหตีติ สนฺติ ภิกฺขุ สีตวลาหกา นาม เทวา เตสํ ยทา
เอวํ โหติ ยนฺนูน มยํ สกาย รติยา รเมยฺยามาติ เตสนฺตํ
เจโตปณิธิมนฺวาย สีตํ โหติ อยํ โข ภิกฺขุ เหตุ อยํ ปจฺจโย
เยเนกทา สีตํ โหตีติ



สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยเนกทา
อุณฺหํ โหตีติ สนฺติ ภิกฺขุ อุณฺหวลาหกา นาม เทวา เตสํ
ยทา เอวํ โหติ ยนฺนูน มยํ สกาย รติยา รเมยฺยามาติ เตสนฺตํ
เจโตปณิธิมนฺวาย อุณฺหํ โหติ อยํ โข ภิกฺขุ เหตุ อยํ ปจฺจโย
เยเนกทา อุณฺหํ โหตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยเนกทา
อพฺภํ โหตีติ สนฺติ ภิกฺขุ อพฺภวลาหกา นาม เทวา เตสํ
ยทา เอวํ โหติ ยนฺนูน มยํ สกาย รติยา รเมยฺยามาติ เตสนฺตํ
เจโตปณิธิมนฺวาย อพฺภํ โหติ อยํ โข ภิกฺขุ เหตุ อยํ ปจฺจโย
เยเนกทา อพฺภํ โหตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ
เอตทโวจ โก นุ โข ภนฺเต เหตุ โก ปจฺจโย เยเนกทา
วาโต โหตีติ สนฺติ ภิกฺขุ วาตวลาหกา นาม เทวา เตสํ
ยทา เอวํ โหติ ยนฺนูน มยํ สกาย รติยา รเมยฺยามาติ เตสนฺตํ
เจโตปณิธิมนฺวาย วาโต โหติ อยํ โข ภิกฺขุ เหตุ อยํ ปจฺจโย
เยเนกทา วาโต โหตีติ
สาวตฺถี เอกมนฺตํ นิสินฺโน โข โส ภิกฺขุ ภควนฺตํ


เอตทโวจ โก นุ โข ภนฺเต เหตุ โก ปจฺจโย เยเนกทา
เทโว วสฺสตีติ สนฺติ ภิกฺขุ วสฺสวลาหกา นาม เทวา เตสํ
ยทา เอวํ โหติ ยนฺนูน มยํ สกาย รติยา รเมยฺยามาติ เตสนฺตํ
เจโตปณิธิมนฺวาย เทโว วสฺสติ อยํ โข ภิกฺขุ เหตุ อยํ ปจฺจโย
เยเนกทา เทโว วสฺสตีติ
วลาหกสํยุตฺตํ นิฏฺฐิตํ
ตสฺสุทฺทานํ
เทสนา สุจริตา ปญฺจ ทานูปการปญฺจมํ
สีตํ อุณฺหญฺจ อพฺภญฺจ วาตวสฺสวลาหกาติ



วจฺฉโคตฺตสํยุตฺตํ
เอกํ สมยํ ภควา สาวตฺถิยํ วิหรติ เชตวเน อนาถปิณฺฑิกสฺส
อาราเม อถ โข วจฺฉโคตฺโต ปริพฺพาชโก เยน ภควา
เตนุปสงฺกมิ อุปสงฺกมิตฺวา ภควตา สทฺธึ สมฺโมทิ สมฺโมทนียํ
กถํ สาราณียํ วีติสาเรตฺวา เอกมนฺตํ นิสีทิ เอกมนฺตํ นิสินฺโน
โข วจฺฉโคตฺโต ปริพฺพาชโก ภควนฺตํ เอตทโวจ โก นุ โข
โภ โคตม เหตุ โก ปจฺจโย ยานีมานิ อเนกวิหิตานิ ทิฏฺฐิคตานิ
โลเก อุปฺปชฺชนฺติ สสฺสโต โลโกติ วา อสสฺสโต โลโกติ วา
อนฺตวา โลโกติ วา อนนฺตวา โลโกติ วา ตํ ชีวํ ตํ สรีรนฺติ
วา อญฺญํ ชีวํ อญฺญํ สรีรนฺติ วา โหติ ตถาคโต ปรํ
มรณาติ วา น โหติ ตถาคโต ปรํ มรณาติ วา โหติ จ
น จ โหติ ตถาคโต ปรํ มรณาติ วา เนว โหติ น น
โหติ ตถาคโต ปรํ มรณาติ วาติ รูเป โข วจฺฉ อญฺญาณา
รูปสมุทเย อญฺญาณา รูปนิโรเธ อญฺญาณา รูปนิโรธคามินิยา
ปฏิปทาย อญฺญาณา เอวมิมานิ อเนกวิหิตานิ ทิฏฺฐิคตานิ โลเก
อุปฺปชฺชนฺติ สสฺสโต โลโกติ วา เป เนว โหติ น น
โหติ ตถาคโต ปรํ มรณาติ วาติ อยํ โข วจฺฉ เหตุ อยํ
ปจฺจโย ยานีมานิ อเนกวิหิตานิ ทิฏฺฐิคตานิ โลเก อุปฺปชฺชนฺติ
สสฺสโต โลโกติ วา เป เนว โหติ น น โหติ ตถาคโต


ปรํ มรณาติ วาติ
สาวตฺถี เอกมนฺตํ นิสินฺโน โข วจฺฉโคตฺโต ปริพฺพาชโก
ภควนฺตํ เอตทโวจ โก นุ โข โภ โคตม เหตุ โก ปจฺจโย
ยานีมานิ อเนกวิหิตานิ ทิฏฺฐิคตานิ โลเก อุปฺปชฺชนฺติ สสฺสโต
โลโกติ วา อสสฺสโต โลโกติ วา เป เนว โหติ น น โหติ
ตถาคโต ปรํ มรณาติ วาติ เวทนาย โข วจฺฉ อญฺญาณา
เวทนาสมุทเย อญฺญาณา เวทนานิโรเธ อญฺญาณา เวทนานิโรธคามินิยา
ปฏิปทาย อญฺญาณา เอวมิมานิ อเนกวิหิตานิ ทิฏฺฐิคตานิ
โลเก อุปฺปชฺชนฺติ สสฺสโต โลโกติ วา อสสฺสโต โลโกติ
วา เป เนว โหติ น น โหติ ตถาคโต ปรํ มรณาติ
วาติ อยํ โข วจฺฉ เหตุ อยํ ปจฺจโย ยานีมานิ อเนกวิหิตานิ
ทิฏฺฐิคตานิ โลเก อุปฺปชฺชนฺติ สสฺสโต โลโกติ วา อสสฺสโต
โลโกติ วา เป เนว โหติ น น โหติ ตถาคโต ปรํ
มรณาติ วาติ
สาวตฺถี เอกมนฺตํ นิสินฺโน โข วจฺฉโคตฺโต ปริพฺพาชโก
ภควนฺตํ เอตทโวจ โก นุ โข โภ โคตม เหตุ โก ปจฺจโย
ยานีมานิ อเนกวิหิตานิ ทิฏฺฐิคตานิ โลเก อุปฺปชฺชนฺติ สสฺสโต
โลโกติ วา อสสฺสโต โลโกติ วา เป เนว โหติ น
น โหติ ตถาคโต ปรํ มรณาติ วาติ สญฺญาย โข วจฺฉ
อญฺญาณา สญฺญาสมุทเย อญฺญาณา สญฺญานิโรเธ อญฺญาณา


สญฺญานิโรธคามินิยา ปฏิปทาย อญฺญาณา เอวมิมานิ อเนกวิหิตานิ
ทิฏฺฐิคตานิ โลเก อุปฺปชฺชนฺติ สสฺสโต โลโกติ วา อสสฺสโต
โลโกติ วา เป เนว โหติ น น โหติ ตถาคโต ปรํ
มรณาติ วาติ อยํ โข วจฺฉ เหตุ อยํ ปจฺจโย ยานีมานิ
อเนกวิหิตานิ ทิฏฺฐิคตานิ โลเก อุปฺปชฺชนฺติ สสฺสโต โลโกติ
วา อสสฺสโต โลโกติ วา เป เนว โหติ น น โหติ
ตถาคโต ปรํ มรณาติ วาติ
สาวตฺถี เอกมนฺตํ นิสินฺโน โข วจฺฉโคตฺโต
ปริพฺพาชโก ภควนฺตํ เอตทโวจ โก นุ โข โภ โคตม เหตุ โก
ปจฺจโย ยานีมานิ อเนกวิหิตานิ ทิฏฺฐิคตานิ โลเก อุปฺปชฺชนฺติ
สสฺสโต โลโกติ วา อสสฺสโต โลโกติ วา เป เนว
โหติ น น โหติ ตถาคโต ปรํ มรณาติ วาติ สงฺขาเรสุ
โข วจฺฉ อญฺญาณา สงฺขารสมุทเย อญฺญาณา สงฺขารนิโรเธ
อญฺญาณา สงฺขารนิโรธคามินิยา ปฏิปทาย อญฺญาณา เอวมิมานิ
อเนกวิหิตานิ ทิฏฺฐิคตานิ โลเก อุปฺปชฺชนฺติ สสฺสโต โลโกติ วา
อสสฺสโต โลโกติ วา เป เนว โหติ น น โหติ ตถาคโต
ปรํ มรณาติ วาติ อยํ โข วจฺฉ เหตุ อยํ ปจฺจโย ยานีมานิ
อเนกวิหิตานิ ทิฏฺฐิคตานิ โลเก อุปฺปชฺชนฺติ สสฺสโต โลโกติ วา
อสสฺสโต โลโกติ วา เป เนว โหติ น น โหติ ตถาคโต
ปรํ มรณาติ วาติ


สาวตฺถี เอกมนฺตํ นิสินฺโน โข วจฺฉโคตฺโต
ปริพฺพาชโก ภควนฺตํ เอตทโวจ โก นุ โข โภ โคตม เหตุ โก
ปจฺจโย ยานีมานิ อเนกวิหิตานิ ทิฏฺฐิคตานิ โลเก อุปฺปชฺชนฺติ
สสฺสโต โลโกติ วา อสสฺสโต โลโกติ วา เป เนว
โหติ น น โหติ ตถาคโต ปรํ มรณาติ วาติ วิญฺญาเณ
โข วจฺฉ อญฺญาณา วิญฺญาณสมุทเย อญฺญาณา วิญฺญาณนิโรเธ
อญฺญาณา วิญฺญาณนิโรธคามินิยา ปฏิปทาย อญฺญาณา เอวมิมานิ
อเนกวิหิตานิ ทิฏฺฐิคตานิ โลเก อุปฺปชฺชนฺติ สสฺสโต โลโกติ
วา อสสฺสโต โลโกติ วา เป เนว โหติ น น โหติ
ตถาคโต ปรํ มรณาติ วาติ อยํ โข วจฺฉ เหตุ อยํ ปจฺจโย
ยานีมานิ อเนกวิหิตานิ ทิฏฺฐิคตานิ โลเก อุปฺปชฺชนฺติ สสฺสโต
โลโกติ วา อสสฺสโต โลโกติ วา เป เนว โหติ น น
โหติ ตถาคโต ปรํ มรณาติ วาติ
สาวตฺถี เอกมนฺตํ นิสินฺโน โข วจฺฉโคตฺโต
ปริพฺพาชโก ภควนฺตํ เอตทโวจ โก นุ โข โภ โคตม เหตุ โก
ปจฺจโย ยานีมานิ อเนกวิหิตานิ ทิฏฺฐิคตานิ โลเก อุปฺปชฺชนฺติ
สสฺสโต โลโกติ วา อสสฺสโต โลโกติ วา เป เนว โหติ
น น โหติ ตถาคโต ปรํ มรณาติ วาติ รูเป โข วจฺฉ
อทสฺสนา เป รูปนิโรธคามินิยา ปฏิปทาย อทสฺสนา เป
สาวตฺถี เวทนาย โข วจฺฉ อทสฺสนา


สาวตฺถี สญฺญาย โข วจฺฉ อทสฺสนา
สาวตฺถี สงฺขาเรสุ โข วจฺฉ อทสฺสนา
สาวตฺถี วิญฺญาเณ โข วจฺฉ อทสฺสนา เป
วิญฺญาณนิโรธคามินิยา ปฏิปทาย อทสฺสนา
สาวตฺถี รูเป โข อนภิสมยา เป รูปนิโรธคามินิยา
ปฏิปทาย อนภิสมยา เป
สาวตฺถี เวทนาย โข วจฺฉ อนภิสมยา เป
สาวตฺถี สญฺญาย โข วจฺฉ อนภิสมยา เป
สาวตฺถี สงฺขาเรสุ โข วจฺฉ อนภิสมยา เป
สาวตฺถี วิญฺญาเณ โข วจฺฉ อนภิสมยา เป
สาวตฺถี เอกมนฺตํ นิสินฺโน โข วจฺฉโคตฺโต
ปริพฺพาชโก ภควนฺตํ เอตทโวจ โก นุ โข โภ โคตม เหตุ โก
ปจฺจโย เป รูเป โข วจฺฉ อนนุโพธา เป รูปนิโรธคามินิยา
ปฏิปทาย อนนุโพธา เป
สาวตฺถี เวทนาย โข วจฺฉ เป
สาวตฺถี สญฺญาย โข วจฺฉ เป
สาวตฺถี สงฺขาเรสุ โข วจฺฉ เป
สาวตฺถี วิญฺญาเณ โข วจฺฉ อนนุโพธา เป
วิญฺญาณนิโรธคามินิยา ปฏิปทาย อนนุโพธา เป
สาวตฺถี โก นุ โข โภ โคตม เหตุ โก


ปจฺจโย เป รูเป โข วจฺฉ อปฺปฏิเวธา เป วิญฺญาเณ โข
วจฺฉ อปฺปฏิเวธา เป
สาวตฺถี รูเป โข วจฺฉ อสลฺลกฺขณา เป
วิญฺญาเณ โข วจฺฉ อสลฺลกฺขณา เป
สาวตฺถี รูเป โข วจฺฉ อนุปลกฺขณา เป
วิญฺญาเณ โข วจฺฉ อนุปลกฺขณา เป
สาวตฺถี รูเป โข วจฺฉ อสมเปกฺขณา เป
วิญฺญาเณ โข วจฺฉ อสมเปกฺขณา เป
สาวตฺถี รูเป โข วจฺฉ อปฺปจฺจเวกฺขณา เป
วิญฺญาเณ โข วจฺฉ อปฺปจฺจเวกฺขณา เป
สาวตฺถี รูเป โข วจฺฉ อปฺปจฺจุปลกฺขณา เป
วิญฺญาเณ โข วจฺฉ อปฺปจฺจุปลกฺขณา เป
สาวตฺถี อถ โข วจฺฉโคตฺโต ปริพฺพาชโก เยน ภควา
เตนุปสงฺกมิ อุปสงฺกมิตฺวา ภควตา สทฺธึ สมฺโมทิ สมฺโมทนียํ
กถํ สาราณียํ วีติสาเรตฺวา เอกมนฺตํ นิสีทิ เอกมนฺตํ นิสินฺโน
โข วจฺฉโคตฺโต ปริพฺพาชโก ภควนฺตํ เอตทโวจ โก นุ โข
โภ โคตม เหตุ โก ปจฺจโย ยานีมานิ อเนกวิหิตานิ ทิฏฺฐิคตานิ
โลเก อุปฺปชฺชนฺติ สสฺสโต โลโกติ วา อสสฺสโต
โลโกติ วา เป เนว โหติ น น โหติ ตถาคโต ปรํ
มรณาติ วาติ รูเป โข วจฺฉ อปฺปจฺจกฺขกมฺมา รูปสมุทเย


อปฺปจฺจกฺขกมฺมา รูปนิโรเธ อปฺปจฺจกฺขกมฺมา รูปนิโรธคามินิยา
ปฏิปทาย อปฺปจฺจกฺขกมฺมา เป
สาวตฺถี เวทนาย โข วจฺฉ อปฺปจฺจกฺขกมฺมา เป
เวทนานิโรธคามินิยา ปฏิปทาย อปฺปจฺจกฺขกมฺมา เป
สาวตฺถี สญฺญาย โข วจฺฉ อปฺปจฺจกฺขกมฺมา เป
สญฺญานิโรธคามินิยา ปฏิปทาย อปฺปจฺจกฺขกมฺมา เป
สาวตฺถี สงฺขาเรสุ โข วจฺฉ อปฺปจฺจกฺขกมฺมา เป
สงฺขารนิโรธคามินิยา ปฏิปทาย อปฺปจฺจกฺขกมฺมา เป
สาวตฺถี วิญฺญาเณ โข วจฺฉ อปฺปจฺจกฺขกมฺมา
วิญฺญาณสมุทเย อปฺปจฺจกฺขกมฺมา วิญฺญาณนิโรเธ อปฺปจฺจกฺขกมฺมา
วิญฺญาณนิโรธคามินิยา ปฏิปทาย อปฺปจฺจกฺขกมฺมา
เอวมิมานิ อเนกวิหิตานิ ทิฏฺฐิคตานิ โลเก อุปฺปชฺชนฺติ สสฺสโต
โลโกติ วา เป เนว โหติ น น โหติ ตถาคโต ปรํ มรณาติ
วาติ อยํ โข วจฺฉ เหตุ อยํ ปจฺจโย ยานีมานิ อเนกวิหิตานิ
ทิฏฺฐิคตานิ โลเก อุปฺปชฺชนฺติ สสฺสโต โลโกติ วา อสสฺสโต
โลโกติ วา อนฺตวา โลโกติ วา อนนฺตวา โลโกติ วา
ตํ ชีวํ ตํ สรีรนฺติ วา อญฺญํ ชีวํ อญฺญํ สรีรนฺติ วา โหติ
ตถาคโต ปรํ มรณาติ วา น โหติ ตถาคโต ปรํ มรณาติ วา
โหติ จ น จ โหติ ตถาคโต ปรํ มรณาติ วา เนว โหติ น
น โหติ ตถาคโต ปรํ มรณาติ วาติ อยํ โข วจฺฉ เหตุ อยํ


ปจฺจโย ยานีมานิ อเนกวิหิตานิ ทิฏฺฐิคตานิ โลเก อุปฺปชฺชนฺติ
สสฺสโต โลโกติ วา อสสฺสโต โลโกติ วา เป เนว โหติ
น น โหติ ตถาคโต ปรํ มรณาติ วาติ เอกปิณฺเฑน ปญฺจปญฺญาสํ
สุตฺตนฺตา ภวนฺติ
วจฺฉโคตฺตสํยุตฺตํ นิฏฺฐิตํ
อิทํ สํยุตฺตสฺส อุทฺทานํ
อญฺญาณา อทสฺสนญฺเจว อนภิสมยา อนนุโพธา
อปฺปฏิเวธา อสลฺลกฺขณา อนุปลกฺขเณน อสมเปกฺขณา
อปฺปจฺจเวกฺขณา อปฺปจฺจุปลกฺขณา อปฺปจฺจกฺขกมฺมนฺติ



สมาธิสํยุตฺตํ
สาวตฺถี ตตฺร โข เป จตฺตาโรเม ภิกฺขเว
ฌายี กตเม จตฺตาโร อิธ ภิกฺขเว เอกจฺโจ ฌายี สมาธิสฺมึ
สมาธิกุสโล โหติ น สมาธิสฺมึ สมาปตฺติกุสโล อิธ ปน ภิกฺขเว
เอกจฺโจ ฌายี สมาธิสฺมึ สมาปตฺติกุสโล โหติ น สมาธิสฺมึ สมาธิกุสโล
อิธ ปน ภิกฺขเว เอกจฺโจ ฌายี เนว สมาธิสฺมึ สมาธิกุสโล
โหติ น สมาธิสฺมึ สมาปตฺติกุสโล อิธ ปน ภิกฺขเว
เอกจฺโจ ฌายี สมาธิสฺมึ สมาธิกุสโล จ โหติ สมาธิสฺมึ สมาปตฺติกุสโล
จ ตตฺร ภิกฺขเว ยฺวายํ ฌายี สมาธิสฺมึ สมาธิกุสโล
จ สมาธิสฺมึ สมาปตฺติกุสโล จ อยํ อิเมสํ จตุนฺนํ ฌายีนํ อคฺโค
จ เสฏฺโฐ จ ปาโมกฺโข จ อุตฺตโม จ ปวโร จ เสยฺยถาปิ
ภิกฺขเว ควา ขีรํ ขีรมฺหา ทธิ ทธิมฺหา นวนีตํ นวนีตมฺหา สปฺปิ
สปฺปิมฺหา สปฺปิมณฺโฑ ตตฺร อคฺคมกฺขายติ เอวเมว โข ภิกฺขเว
ยฺวายํ ฌายี สมาธิสฺมึ สมาธิกุสโล จ สมาธิสฺมึ สมาปตฺติกุสโล
จ อยํ อิเมสํ จตุนฺนํ ฌายีนํ อคฺโค จ เสฏฺโฐ จ ปาโมกฺโข
จ อุตฺตโม จ ปวโร จาติ
สาวตฺถี ตตฺร โข เป จตฺตาโรเม ภิกฺขเว
ฌายี กตเม จตฺตาโร อิธ ภิกฺขเว เอกจฺโจ ฌายี สมาธิสฺมึ
สมาธิกุสโล โหติ น สมาธิสฺมึ ฐิติกุสโล อิธ ปน ภิกฺขเว




เอกจฺโจ ฌายี สมาธิสฺมึ ฐิติกุสโล โหติ น สมาธิสฺมึ สมาธิกุสโล
อิธ ปน ภิกฺขเว เอกจฺโจ ฌายี เนว สมาธิสฺมึ สมาธิกุสโล
โหติ น สมาธิสฺมึ ฐิติกุสโล อิธ ปน ภิกฺขเว เอกจฺโจ
ฌายี สมาธิสฺมึ สมาธิกุสโล จ โหติ สมาธิสฺมึ ฐิติกุสโล จ
ตตฺร ภิกฺขเว ยฺวายํ ฌายี สมาธิสฺมึ สมาธิกุสโล จ สมาธิสฺมึ
ฐิติกุสโล จ อยํ อิเมสํ จตุนฺนํ ฌายีนํ อคฺโค จ เสฏฺโฐ จ
ปาโมกฺโข จ อุตฺตโม จ ปวโร จ เสยฺยถาปิ ภิกฺขเว ควา
ขีรํ ขีรมฺหา ทธิ ทธิมฺหา นวนีตํ นวนีตมฺหา สปฺปิ สปฺปิมฺหา
สปฺปิมณฺโฑ ตตฺร อคฺคมกฺขายติ เอวเมว โข ภิกฺขเว ยฺวายํ
ฌายี สมาธิสฺมึ สมาธิกุสโล จ สมาธิสฺมึ ฐิติกุสโล จ อยํ
อิเมสํ จตุนฺนํ ฌายีนํ อคฺโค จ เสฏฺโฐ จ ปาโมกฺโข จ อุตฺตโม
จ ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาธิกุสโล โหติ น สมาธิสฺมึ
วุฏฺฐานกุสโล อิธ ปน ภิกฺขเว เอกจฺโจ ฌายี สมาธิสฺมึ วุฏฺฐานกุสโล
โหติ น สมาธิสฺมึ สมาธิกุสโล อิธ ปน ภิกฺขเว เอกจฺโจ
ฌายี เนว สมาธิสฺมึ สมาธิกุสโล โหติ น สมาธิสฺมึ วุฏฺฐานกุสโล
อิธ ปน ภิกฺขเว เอกจฺโจ ฌายี สมาธิสฺมึ สมาธิกุสโล
จ โหติ สมาธิสฺมึ วุฏฺฐานกุสโล จ ตตฺร ภิกฺขเว ยฺวายํ ฌายี
สมาธิสฺมึ สมาธิกุสโล จ สมาธิสฺมึ วุฏฺฐานกุสโล จ อยํ อิเมสํ



จตุนฺนํ ฌายีนํ อคฺโค จ เสฏฺโฐ จ ปาโมกฺโข จ อุตฺตโม จ
ปวโร จ เสยฺยถาปิ ภิกฺขเว ควา ขีรํ ขีรมฺหา ทธิ ทธิมฺหา
นวนีตํ นวนีตมฺหา สปฺปิ สปฺปิมฺหา เป ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาธิกุสโล โหติ น สมาธิสฺมึ
กลฺลิตกุสโล อิธ ปน ภิกฺขเว เอกจฺโจ ฌายี สมาธิสฺมึ กลฺลิตกุสโล
โหติ น สมาธิสฺมึ สมาธิกุสโล อิธ ปน ภิกฺขเว เอกจฺโจ
ฌายี เนว สมาธิสฺมึ สมาธิกุสโล โหติ น สมาธิสฺมึ กลฺลิตกุสโล
อิธ ปน ภิกฺขเว เอกจฺโจ ฌายี สมาธิสฺมึ สมาธิกุสโล จ โหติ
สมาธิสฺมึ กลฺลิตกุสโล จ ตตฺร ภิกฺขเว ยฺวายํ ฌายี สมาธิสฺมึ
สมาธิกุสโล จ สมาธิสฺมึ กลฺลิตกุสโล จ อยํ อิเมสํ จตุนฺนํ
ฌายีนํ อคฺโค จ เสฏฺโฐ จ ปาโมกฺโข จ อุตฺตโม จ ปวโร
จ เสยฺยถาปิ ภิกฺขเว ควา ขีรํ ขีรมฺหา ทธิ ทธิมฺหา นวนีตํ
นวนีตมฺหา สปฺปิ สปฺปิมฺหา เป ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาธิกุสโล โหติ น สมาธิสฺมึ
อารมฺมณกุสโล อิธ ปน ภิกฺขเว เอกจฺโจ ฌายี สมาธิสฺมึ
อารมฺมณกุสโล โหติ น สมาธิสฺมึ สมาธิกุสโล อิธ ปน ภิกฺขเว
เอกจฺโจ ฌายี เนว สมาธิสฺมึ สมาธิกุสโล โหติ น สมาธิสฺมึ
อารมฺมณกุสโล อิธ ปน ภิกฺขเว เอกจฺโจ ฌายี สมาธิสฺมึ



สมาธิกุสโล จ โหติ สมาธิสฺมึ อารมฺมณกุสโล จ ตตฺร ภิกฺขเว
ยฺวายํ ฌายี สมาธิสฺมึ สมาธิกุสโล จ สมาธิสฺมึ อารมฺมณกุสโล
จ อยํ อิเมสํ จตุนฺนํ ฌายีนํ อคฺโค จ เสฏฺโฐ จ ปาโมกฺโข
จ อุตฺตโม จ ปวโร จ เสยฺยถาปิ ภิกฺขเว ควา ขีรํ เป
ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาธิกุสโล โหติ น สมาธิสฺมึ
โคจรกุสโล อิธ ปน ภิกฺขเว เอกจฺโจ ฌายี สมาธิสฺมึ โคจรกุสโล
โหติ น สมาธิสฺมึ สมาธิกุสโล อิธ ปน ภิกฺขเว เอกจฺโจ
ฌายี เนว สมาธิสฺมึ สมาธิกุสโล โหติ น สมาธิสฺมึ โคจรกุสโล
อิธ ปน ภิกฺขเว เอกจฺโจ ฌายี สมาธิสฺมึ สมาธิกุสโล จ โหติ
สมาธิสฺมึ โคจรกุสโล จ ตตฺร ภิกฺขเว ยฺวายํ ฌายี สมาธิสฺมึ
สมาธิกุสโล จ สมาธิสฺมึ โคจรกุสโล จ อยํ อิเมสํ จตุนฺนํ
ฌายีนํ อคฺโค จ เสฏฺโฐ จ ปาโมกฺโข จ อุตฺตโม จ ปวโร
จ เสยฺยถาปิ ภิกฺขเว ควา ขีรํ เป ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาธิกุสโล โหติ น สมาธิสฺมึ
อภินีหารกุสโล อิธ ปน ภิกฺขเว เอกจฺโจ ฌายี สมาธิสฺมึ
อภินีหารกุสโล โหติ น สมาธิสฺมึ สมาธิกุสโล อิธ ปน ภิกฺขเว
เอกจฺโจ ฌายี เนว สมาธิสฺมึ สมาธิกุสโล โหติ น สมาธิสฺมึ


อภินีหารกุสโล อิธ ปน ภิกฺขเว เอกจฺโจ ฌายี สมาธิสฺมึ
สมาธิกุสโล จ โหติ สมาธิสฺมึ อภินีหารกุสโล จ ตตฺร ภิกฺขเว
ยฺวายํ ฌายี สมาธิสฺมึ สมาธิกุสโล จ สมาธิสฺมึ อภินีหารกุสโล
จ อยํ อิเมสํ จตุนฺนํ ฌายีนํ อคฺโค จ เสฏฺโฐ จ ปาโมกฺโข
จ อุตฺตโม จ ปวโร จ เสยฺยถาปิ ภิกฺขเว ควา ขีรํ เป
ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาธิกุสโล โหติ น สมาธิสฺมึ
สกฺกจฺจการี อิธ ปน ภิกฺขเว เอกจฺโจ ฌายี สมาธิสฺมึ สกฺกจฺจการี
โหติ น สมาธิสฺมึ สมาธิกุสโล อิธ ปน ภิกฺขเว เอกจฺโจ
ฌายี เนว สมาธิสฺมึ สมาธิกุสโล โหติ น สมาธิสฺมึ สกฺกจฺจการี
อิธ ปน ภิกฺขเว เอกจฺโจ ฌายี สมาธิสฺมึ สมาธิกุสโล จ โหติ
สมาธิสฺมึ สกฺกจฺจการี จ ตตฺร ภิกฺขเว ยฺวายํ ฌายี สมาธิสฺมึ
สมาธิกุสโล จ สมาธิสฺมึ สกฺกจฺจการี จ อยํ อิเมสํ จตุนฺนํ
ฌายีนํ อคฺโค จ เสฏฺโฐ จ ปาโมกฺโข จ อุตฺตโม จ ปวโร
จ เสยฺยถาปิ ภิกฺขเว ควา ขีรํ เป ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาธิกุสโล โหติ น สมาธิสฺมึ
สาตจฺจการี อิธ ปน ภิกฺขเว เอกจฺโจ ฌายี สมาธิสฺมึ สาตจฺจการี
โหติ น สมาธิสฺมึ สมาธิกุสโล อิธ ปน ภิกฺขเว เอกจฺโจ ฌายี


เนว สมาธิสฺมึ สมาธิกุสโล โหติ น สมาธิสฺมึ สาตจฺจการี
อิธ ปน ภิกฺขเว เอกจฺโจ ฌายี สมาธิสฺมึ สมาธิกุสโล จ โหติ
สมาธิสฺมึ สาตจฺจการี จ ตตฺร ภิกฺขเว ยฺวายํ ฌายี สมาธิสฺมึ
สมาธิกุสโล จ สมาธิสฺมึ สาตจฺจการี จ อยํ อิเมสํ จตุนฺนํ
ฌายีนํ อคฺโค จ เสฏฺโฐ จ ปาโมกฺโข จ อุตฺตโม จ ปวโร
จ เสยฺยถาปิ ภิกฺขเว ควา ขีรํ เป ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาธิกุสโล โหติ น สมาธิสฺมึ
สปฺปายการี อิธ ปน ภิกฺขเว เอกจฺโจ ฌายี สมาธิสฺมึ สปฺปายการี
โหติ น สมาธิสฺมึ สมาธิกุสโล อิธ ปน ภิกฺขเว เอกจฺโจ
ฌายี เนว สมาธิสฺมึ สมาธิกุสโล โหติ น สมาธิสฺมึ สปฺปายการี
อิธ ปน ภิกฺขเว เอกจฺโจ ฌายี สมาธิสฺมึ สมาธิกุสโล จ โหติ
สมาธิสฺมึ สปฺปายการี จ ตตฺร ภิกฺขเว ยฺวายํ ฌายี สมาธิสฺมึ
สมาธิกุสโล จ สมาธิสฺมึ สปฺปายการี จ อยํ อิเมสํ จตุนฺนํ
ฌายีนํ อคฺโค จ เสฏฺโฐ จ ปาโมกฺโข จ อุตฺตโม จ ปวโร จ
เสยฺยถาปิ ภิกฺขเว ควา ขีรํ เป ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาปตฺติกุสโล โหติ น
สมาธิสฺมึ ฐิติกุสโล อิธ ปน ภิกฺขเว เอกจฺโจ ฌายี สมาธิสฺมึ
ฐิติกุสโล โหติ น สมาธิสฺมึ สมาปตฺติกุสโล อิธ ปน ภิกฺขเว


เอกจฺโจ ฌายี เนว สมาธิสฺมึ สมาปตฺติกุสโล โหติ น สมาธิสฺมึ
ฐิติกุสโล อิธ ปน ภิกฺขเว เอกจฺโจ ฌายี สมาธิสฺมึ สมาปตฺติกุสโล
จ โหติ สมาธิสฺมึ ฐิติกุสโล จ ตตฺร ภิกฺขเว ยฺวายํ ฌายี
สมาธิสฺมึ สมาปตฺติกุสโล จ สมาธิสฺมึ ฐิติกุสโล จ อยํ อิเมสํ
จตุนฺนํ ฌายีนํ อคฺโค จ เสฏฺโฐ จ ปาโมกฺโข จ อุตฺตโม จ ปวโร
จ เสยฺยถาปิ ภิกฺขเว ควา ขีรํ เป ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาปตฺติกุสโล โหติ น
สมาธิสฺมึ วุฏฺฐานกุสโล อิธ ปน ภิกฺขเว เอกจฺโจ ฌายี
สมาธิสฺมึ วุฏฺฐานกุสโล โหติ น สมาธิสฺมึ สมาปตฺติกุสโล อิธ
ปน ภิกฺขเว เอกจฺโจ ฌายี เนว สมาธิสฺมึ สมาปตฺติกุสโล โหติ
น สมาธิสฺมึ วุฏฺฐานกุสโล อิธ ปน ภิกฺขเว เอกจฺโจ ฌายี
สมาธิสฺมึ สมาปตฺติกุสโล จ โหติ สมาธิสฺมึ วุฏฺฐานกุสโล จ
ตตฺร ภิกฺขเว ยฺวายํ ฌายี เป ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาปตฺติกุสโล โหติ น
สมาธิสฺมึ กลฺลิตกุสโล อิธ ปน ภิกฺขเว เอกจฺโจ ฌายี สมาธิสฺมึ
กลฺลิตกุสโล โหติ น สมาธิสฺมึ สมาปตฺติกุสโล อิธ ปน ภิกฺขเว
เอกจฺโจ ฌายี เนว สมาธิสฺมึ สมาปตฺติกุสโล โหติ น สมาธิสฺมึ
กลฺลิตกุสโล อิธ ปน ภิกฺขเว เอกจฺโจ ฌายี สมาธิสฺมึ


สมาปตฺติกุสโล จ โหติ สมาธิสฺมึ กลฺลิตกุสโล จ ตตฺร เป ปวโร
จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาปตฺติกุสโล โหติ น
สมาธิสฺมึ อารมฺมณกุสโล อิธ ปน ภิกฺขเว เอกจฺโจ ฌายี
สมาธิสฺมึ อารมฺมณกุสโล โหติ น สมาธิสฺมึ สมาปตฺติกุสโล
อิธ ปน ภิกฺขเว เอกจฺโจ ฌายี เนว สมาธิสฺมึ สมาปตฺติกุสโล
โหติ น สมาธิสฺมึ อารมฺมณกุสโล อิธ ปน ภิกฺขเว เอกจฺโจ
ฌายี สมาธิสฺมึ สมาปตฺติกุสโล จ โหติ สมาธิสฺมึ อารมฺมณกุสโล
จ ตตฺร เป ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาปตฺติกุสโล โหติ น
สมาธิสฺมึ โคจรกุสโล อิธ ปน ภิกฺขเว เอกจฺโจ ฌายี สมาธิสฺมึ
โคจรกุสโล โหติ น สมาธิสฺมึ สมาปตฺติกุสโล อิธ ปน ภิกฺขเว
เอกจฺโจ ฌายี เนว สมาธิสฺมึ สมาปตฺติกุสโล โหติ น สมาธิสฺมึ
โคจรกุสโล อิธ ปน ภิกฺขเว เอกจฺโจ ฌายี สมาธิสฺมึ สมาปตฺติกุสโล
จ โหติ สมาธิสฺมึ โคจรกุสโล จ ตตฺร เป ปวโร
จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาปตฺติกุสโล โหติ น


สมาธิสฺมึ อภินีหารกุสโล อิธ ปน ภิกฺขเว เอกจฺโจ ฌายี
สมาธิสฺมึ อภินีหารกุสโล โหติ น สมาธิสฺมึ สมาปตฺติกุสโล อิธ
ปน ภิกฺขเว เอกจฺโจ ฌายี เนว สมาธิสฺมึ สมาปตฺติกุสโล โหติ
น สมาธิสฺมึ อภินีหารกุสโล อิธ ปน ภิกฺขเว เอกจฺโจ ฌายี
สมาธิสฺมึ สมาปตฺติกุสโล จ โหติ สมาธิสฺมึ อภินีหารกุสโล จ
ตตฺร เป ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาปตฺติกุสโล โหติ น
สมาธิสฺมึ สกฺกจฺจการี อิธ ปน ภิกฺขเว เอกจฺโจ ฌายี สมาธิสฺมึ
สกฺกจฺจการี โหติ น สมาธิสฺมึ สมาปตฺติกุสโล อิธ ปน ภิกฺขเว
เอกจฺโจ ฌายี เนว สมาธิสฺมึ สมาปตฺติกุสโล โหติ น สมาธิสฺมึ
สกฺกจฺจการี อิธ ปน ภิกฺขเว เอกจฺโจ ฌายี สมาธิสฺมึ สมาปตฺติกุสโล
จ โหติ สมาธิสฺมึ สกฺกจฺจการี จ ตตฺร เป ปวโร
จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาปตฺติกุสโล โหติ น
สมาธิสฺมึ สาตจฺจการี อิธ ปน ภิกฺขเว เอกจฺโจ ฌายี สมาธิสฺมึ
สาตจฺจการี โหติ น สมาธิสฺมึ สมาปตฺติกุสโล อิธ ปน ภิกฺขเว
เอกจฺโจ ฌายี เนว สมาธิสฺมึ สมาปตฺติกุสโล โหติ น สมาธิสฺมึ
สาตจฺจการี อิธ ปน ภิกฺขเว เอกจฺโจ ฌายี สมาธิสฺมึ


สมาปตฺติกุสโล จ โหติ สมาธิสฺมึ สาตจฺจการี จ ตตฺร เป ปวโร
จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สมาปตฺติกุสโล โหติ น
สมาธิสฺมึ สปฺปายการี อิธ ปน ภิกฺขเว เอกจฺโจ ฌายี สมาธิสฺมึ
สปฺปายการี โหติ น สมาธิสฺมึ สมาปตฺติกุสโล อิธ ปน ภิกฺขเว
เอกจฺโจ ฌายี เนว สมาธิสฺมึ สมาปตฺติกุสโล โหติ น สมาธิสฺมึ
สปฺปายการี อิธ ปน ภิกฺขเว เอกจฺโจ ฌายี สมาธิสฺมึ สมาปตฺติกุสโล
จ โหติ สมาธิสฺมึ สปฺปายการี จ ตตฺร ภิกฺขเว ยฺวายํ
ฌายี สมาธิสฺมึ สมาปตฺติกุสโล จ โหติ สมาธิสฺมึ สปฺปายการี จ
อยํ อิเมสํ จตุนฺนํ ฌายีนํ อคฺโค จ เสฏฺโฐ จ ปาโมกฺโข จ อุตฺตโม
จ ปวโร จ เสยฺยถาปิ ภิกฺขเว ควา ขีรํ ขีรมฺหา ทธิ ทธิมฺหา
นวนีตํ นวนีตมฺหา สปฺปิ สปฺปิมฺหา สปฺปิมณฺโฑ ตตฺร
มกฺขายติ เอวเมว โข ภิกฺขเว ยฺวายํ ฌายี สมาธิสฺมึ
สมาปตฺติกุสโล จ โหติ สมาธิสฺมึ สปฺปายการี จ อยํ อิเมสํ จตุนฺนํ ฌายีนํ
อคฺโค จ เสฏฺโฐ จ ปาโมกฺโข จ อุตฺตโม จ ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ ฐิติกุสโล โหติ น สมาธิสฺมึ
วุฏฺฐานกุสโล อิธ ปน ภิกฺขเว เอกจฺโจ ฌายี สมาธิสฺมึ
วุฏฺฐานกุสโล โหติ น สมาธิสฺมึ ฐิติกุสโล อิธ ปน ภิกฺขเว


เอกจฺโจ ฌายี เนว สมาธิสฺมึ ฐิติกุสโล โหติ น สมาธิสฺมึ
วุฏฺฐานกุสโล อิธ ปน ภิกฺขเว เอกจฺโจ ฌายี สมาธิสฺมึ
ฐิติกุสโล จ โหติ สมาธิสฺมึ วุฏฺฐานกุสโล จ ตตฺร ภิกฺขเว
ยฺวายํ ฌายี เป อุตฺตโม จ ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ วุฏฺฐานกุสโล โหติ น
สมาธิสฺมึ กลฺลิตกุสโล สมาธิสฺมึ กลฺลิตกุสโล โหติ น สมาธิสฺมึ
วุฏฺฐานกุสโล เนว สมาธิสฺมึ วุฏฺฐานกุสโล โหติ น สมาธิสฺมึ
กลฺลิตกุสโล สมาธิสฺมึ วุฏฺฐานกุสโล จ โหติ สมาธิสฺมึ กลฺลิตกุสโล
จ ตตฺร ภิกฺขเว ยฺวายํ ฌายี เป อุตฺตโม จ
ปวโร จาติ
สาวตฺถี สมาธิสฺมึ กลฺลิตกุสโล โหติ น สมาธิสฺมึ
อารมฺมณกุสโล สมาธิสฺมึ อารมฺมณกุสโล โหติ น สมาธิสฺมึ
กลฺลิตกุสโล เนว สมาธิสฺมึ กลฺลิตกุสโล โหติ น สมาธิสฺมึ
อารมฺมณกุสโล สมาธิสฺมึ กลฺลิตกุสโล จ โหติ สมาธิสฺมึ
อารมฺมณกุสโล จ ตตฺร ภิกฺขเว ยฺวายํ ฌายี เป อุตฺตโม
จ ปวโร จาติ
สาวตฺถี สมาธิสฺมึ อารมฺมณกุสโล โหติ น
สมาธิสฺมึ โคจรกุสโล สมาธิสฺมึ โคจรกุสโล โหติ น สมาธิสฺมึ
อารมฺมณกุสโล เนว สมาธิสฺมึ อารมฺมณกุสโล โหติ น


สมาธิสฺมึ โคจรกุสโล สมาธิสฺมึ อารมฺมณกุสโล จ โหติ
สมาธิสฺมึ โคจรกุสโล จ ตตฺร ภิกฺขเว ยฺวายํ ฌายี เป
อุตฺตโม จ ปวโร จาติ
สาวตฺถี สมาธิสฺมึ โคจรกุสโล โหติ น สมาธิสฺมึ
อภินีหารกุสโล สมาธิสฺมึ อภินีหารกุสโล โหติ น สมาธิสฺมึ
โคจรกุสโล เนว สมาธิสฺมึ โคจรกุสโล โหติ น สมาธิสฺมึ
อภินีหารกุสโล สมาธิสฺมึ โคจรกุสโล จ โหติ สมาธิสฺมึ
อภินีหารกุสโล จ เสยฺยถาปิ ภิกฺขเว ควา ขีรํ ขีรมฺหา ทธิ
ทธิมฺหา นวนีตํ นวนีตมฺหา สปฺปิ สปฺปิมฺหา สปฺปิมณฺโฑ ตตฺร
อคฺคมกฺขายติ เอวเมว โข ภิกฺขเว ยฺวายํ ฌายี สมาธิสฺมึ โคจรกุสโล
จ สมาธิสฺมึ อภินีหารกุสโล จ อยํ อิเมสํ จตุนฺนํ ฌายีนํ
เป อุตฺตโม จ ปวโร จาติ
สาวตฺถี สมาธิสฺมึ อภินีหารกุสโล โหติ น สมาธิสฺมึ
สกฺกจฺจการี สมาธิสฺมึ สกฺกจฺจการี โหติ น สมาธิสฺมึ อภินีหารกุสโล
เนว สมาธิสฺมึ อภินีหารกุสโล โหติ น สมาธิสฺมึ
สกฺกจฺจการี สมาธิสฺมึ อภินีหารกุสโล จ โหติ สมาธิสฺมึ
สกฺกจฺจการี จ ตตฺร ภิกฺขเว ยฺวายํ ฌายี เป อุตฺตโม จ
ปวโร จาติ
สาวตฺถี สมาธิสฺมึ สกฺกจฺจการี โหติ น สมาธิสฺมึ
สาตจฺจการี สมาธิสฺมึ สาตจฺจการี โหติ น สมาธิสฺมึ สกฺกจฺจการี


เนว สมาธิสฺมึ สกฺกจฺจการี โหติ น สมาธิสฺมึ สาตจฺจการี
สมาธิสฺมึ สกฺกจฺจการี จ โหติ สมาธิสฺมึ สาตจฺจการี จ ตตฺร
ภิกฺขเว ยฺวายํ ฌายี เป อุตฺตโม จ ปวโร จาติ
สาวตฺถี จตฺตาโรเม ภิกฺขเว ฌายี กตเม จตฺตาโร
อิธ ภิกฺขเว เอกจฺโจ ฌายี สมาธิสฺมึ สาตจฺจการี โหติ น สมาธิสฺมึ
สปฺปายการี อิธ ปน ภิกฺขเว เอกจฺโจ ฌายี สมาธิสฺมึ สปฺปายการี
โหติ น สมาธิสฺมึ สาตจฺจการี อิธ ปน ภิกฺขเว เอกจฺโจ
ฌายี เนว สมาธิสฺมึ สาตจฺจการี โหติ น สมาธิสฺมึ สปฺปายการี
อิธ ปน ภิกฺขเว เอกจฺโจ ฌายี สมาธิสฺมึ สาตจฺจการี จ โหติ
สมาธิสฺมึ สปฺปายการี จ ตตฺร ภิกฺขเว ยฺวายํ ฌายี สมาธิสฺมึ
สาตจฺจการี จ สมาธิสฺมึ สปฺปายการี จ อยํ อิเมสํ จตุนฺนํ
ฌายีนํ อคฺโค จ เสฏฺโฐ จ ปาโมกฺโข จ อุตฺตโม จ ปวโร
จาติ เสยฺยถาปิ ภิกฺขเว ควา ขีรํ ขีรมฺหา ทธิ ทธิมฺหา นวนีตํ
นวนีตมฺหา สปฺปิ สปฺปิมฺหา สปฺปิมณฺโฑ ตตฺร อคฺคมกฺขายติ
เอวเมว โข ภิกฺขเว ยฺวายํ ฌายี สมาธิสฺมึ สาตจฺจการี จ
สมาธิสฺมึ สปฺปายการี จ อยํ อิเมสํ จตุนฺนํ ฌายีนํ อคฺโค จ
เสฏฺโฐ จ ปาโมกฺโข จ อุตฺตโม จ ปวโร จาติ อิทมโวจ
ภควา อตฺตมนา เต ภิกฺขู ภควโต ภาสิตํ อภินนฺทุนฺติ
ปญฺญาสํ เวยฺยากรณานิ วิตฺถาเรตพฺพานิ
สมาธิสํยุตฺตํ สมตฺตํ


ตสฺสุทฺทานํ
สมาธิ สมาปตฺติ ฐิติ วุฏฺฐานํ กลฺลิตารมฺมเณน จ
โคจโร อภินีหาโร สกฺกจฺจสาตจฺจการี
อโถปิ สปฺปายนฺติ
ขนฺธวารวคฺคสํยุตฺตํ สมตฺตํ
ตตฺร วคฺคุทฺทานํ
นกุลปิตา อนิจฺจญฺจ ภารํ นตุมฺหาเกน จ
อตฺตทีเปน ปญฺญาโส ปฐโมติ ปวุจฺจติ
อุปาโย อรหํ ขชฺชนิโย เถรํ ปุปฺเผน ปญฺจมํ
มชฺเฌปณฺณาสโกสโล สมฺพุทฺเธน ปกาสิตํ
อนฺตํ ธมฺมกถิกาวิชฺชา กุกฺกุฬํ ทิฏฺฐิปญฺจมํ
ตติโย ปณฺณาสโก วุตฺโต นิปาโตติ ปวุจฺจตีติ
ขนฺธราธทิฏฺฐิ จ โอกฺกนฺติ อุปฺปาเทน กิเลเสน จ
สารีปุตฺโต จ นาโค จ สุปณฺณคนฺธพฺพกายิกา
พลาโห วจฺฉโคตฺโต จ ฌาเนน ภวติ เตรสาติ

